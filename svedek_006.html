<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="KAPITOLA DRUHÁ Bratři">
    <meta name="apple-mobile-web-app-capable" content="yes">
    <title>KAPITOLA DRUHÁ Bratři</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Václav Řezáč: Svědek">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Svědek">
    <meta property="og:title" content="Svědek">
    <meta property="og:type" content="book">
    <meta property="og:book:author" content="Václav Řezáč">
    <meta property="twitter:title" content="Václav Řezáč: Svědek">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./svedek_005.html">
    <link rel="next" href="./svedek_007.html">
    <meta name="nb-order" content="2">
    <link rel="self" href="svedek_006.html">
    <meta name="nb-identifier" content="rezac-svedek-5d217cc">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="10506" data-nb-chars="61886">
    <nav role="doc-toc">
      <ul class="plain section">
        <li><a href="svedek_005.html">Měsíčná noc</a></li>
        <li><a href="svedek_006.html">Bratři</a></li>
        <li><a href="svedek_007.html">Zahradní slavnost</a></li>
        <li><a href="svedek_008.html">Starostovo odpoledne</a></li>
        <li><a href="svedek_009.html">Nepřekročitelná hranice</a></li>
        <li><a href="svedek_010.html">Všechny cesty vedou na náměstí</a></li>
        <li><a href="svedek_011.html">Zvon spravedlivého</a></li>
        <li><a href="svedek_012.html">Hořící strom</a></li>
        <li><a href="svedek_013.html">Druhá měsíčná noc</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./svedek_005.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="3" data-nb-chars="21"><span class="idea" data-nb-ref-number="1" id="idea1" data-nb-words="3" data-nb-chars="21">KAPITOLA DRUHÁ Bratři</span></h1>
        <section>
          <p class="chunk" data-nb-ref-number="2" data-nb-words="61" data-nb-chars="376"><span class="idea" data-nb-ref-number="2" id="idea2" data-nb-words="61" data-nb-chars="376">Lítá tu&nbsp;jediná moucha, ale postačí. Dostala se&nbsp;sem otevřeným oknem a&nbsp;teď je&nbsp;nemůže najít. Zmehla si<sup id="fnref:1"><a href="#fn:1" class="footnote-ref" role="doc-noteref">1</a></sup>, že&nbsp;cesta ven vede tím druhým, zavřeným. Zlezla už, co&nbsp;se&nbsp;dalo zlézt, a&nbsp;ohledala bedlivě svým sosákem, nevynechala ani soudcův stůl. Soudce ji&nbsp;chvíli pozoroval, jak smýčí po&nbsp;papírech, pokračujíc v&nbsp;beznadějném průzkumu místních životních podmínek. Pak mávl rukou a&nbsp;odehnal ji.</span></p>
          <p class="chunk" data-nb-ref-number="3" data-nb-words="36" data-nb-chars="199"><span class="idea" data-nb-ref-number="3" id="idea3" data-nb-words="36" data-nb-chars="199">– Vša, muško, řekl a&nbsp;usmál se. Usmíval se&nbsp;vždycky, kdykoli se&nbsp;mu&nbsp;o&nbsp;samotě nahodilo zahánět mouchy. Usmíval se&nbsp;slovům i&nbsp;posunku, jichž při tom používal, i&nbsp;vzpomínce na&nbsp;matčina otce, po&nbsp;němž je&nbsp;zdědil.</span></p>
          <p class="chunk" data-nb-ref-number="4" data-nb-words="154" data-nb-chars="915"><span class="idea" data-nb-ref-number="4" id="idea4" data-nb-words="154" data-nb-chars="915">To&nbsp;bylo před hodnou chvílí. Teď tu&nbsp;moucha krouží s&nbsp;žalostným bzukotem. Vytušila už, co&nbsp;ji&nbsp;čeká, nenajde-li cestu k&nbsp;úniku. Oblétne pokoj a&nbsp;namíří si&nbsp;to&nbsp;proti zavřenému oknu. Zpočátku narážela na&nbsp;tabulky v&nbsp;plném letu, teď dosedá zvolna a&nbsp;opatrně. Venku svítí slunce. Moucha je&nbsp;vidí svýma velikýma očima, zabírajícíma většinu hlavy. Ale nemůže k&nbsp;němu. Snad jí&nbsp;za&nbsp;skly připadá ještě zářivější než v&nbsp;prázdném obdélníku otevřeného okna. Proto se&nbsp;mu&nbsp;vyhýbá a&nbsp;útočí na&nbsp;tabulky, leze po&nbsp;nich a&nbsp;pátrá, kde nepochopitelný, průhledný, ale neprostupný vzduch začne být takový, aby se&nbsp;do&nbsp;něho mohla vznést a&nbsp;ulétnout. Když se&nbsp;dostane k&nbsp;okraji, kde mezi dřevem a&nbsp;sklem proniká rozprýskaným kytem svěží vzduch zvenčí, začne bzučet a&nbsp;vířit křídly, létá, klouzajíc po&nbsp;skle, dokud unavena nepadne na&nbsp;spodní okraj okna, kdež si&nbsp;potom dlouho stírá předníma nožkama klam a&nbsp;mámení z&nbsp;očí a&nbsp;zadníma tře křídla, připravujíc je&nbsp;na&nbsp;nový zápas.</span></p>
          <p class="chunk" data-nb-ref-number="5" data-nb-words="179" data-nb-chars="1060"><span class="idea" data-nb-ref-number="5" id="idea5" data-nb-words="179" data-nb-chars="1060">Soudce Dastych přestane občas psát a&nbsp;pozoruje ji&nbsp;zamyšleně. Zvoní si&nbsp;násadkou o&nbsp;zuby, takový zvyk ze&nbsp;studentských let, když vám nechtěla vyjít rovnice nebo jste si&nbsp;nemohli vzpomenout na&nbsp;správnou vazbu při latinské úloze, musí se&nbsp;pamatovat, aby s&nbsp;tím někdy nezačal při stání. Soudcovy zuby jsou jeho pýcha, tajná, můžeme říci, neboť soudce není mluvný člověk. Nepotřebovaly ještě lékařského zákroku, ač&nbsp;soudce nemá daleko do&nbsp;padesátky. Teď jsou k&nbsp;zhlédnutí a&nbsp;vypadají, že&nbsp;by&nbsp;jimi mohl rozkousat všechno, oblázky i&nbsp;nejtvrdší zklamání. Ale většinou se&nbsp;skrývají za&nbsp;pevně semknutými úzkými rty. Té&nbsp;tváři s&nbsp;vysazenou bradou, dvěma vráskami od&nbsp;nosu ke&nbsp;koutkům úst a&nbsp;jednou kolmou mezi hustým obočím, popelavým právě tak jako vlasy nad čelem široce rozklenutým a&nbsp;zbrázděným, by&nbsp;slušely i&nbsp;licousy. Je&nbsp;však hladce oholena a&nbsp;postačí i&nbsp;tak, aby v&nbsp;každém, kdo je&nbsp;před ni&nbsp;postaven, budila vážnost k&nbsp;úřadu, který soudce zastává. Právě tak jako oči, jež v&nbsp;ní sedí jako dva kousky kovu v&nbsp;kameni. Je&nbsp;těžké před nimi lhát. Byly stvořeny proto, aby čtly v&nbsp;druhých a&nbsp;mlčely o&nbsp;sobě.</span></p>
          <p class="chunk" data-nb-ref-number="6" data-nb-words="128" data-nb-chars="729"><span class="idea" data-nb-ref-number="6" id="idea6" data-nb-words="128" data-nb-chars="729">Když se&nbsp;soudce dívá někam dál než do&nbsp;lejster na&nbsp;svém stole, musí si&nbsp;sejmout brejle. Jsou lemovány úzkou zlatou obrubou, ale mají široké želvovinové nástrčky. Odloží brejle na&nbsp;stůl, pomne si&nbsp;trochu oči a&nbsp;zadívá se&nbsp;na&nbsp;mouchu. Potvora, také si&nbsp;zrovna mne ta&nbsp;svá vyboulená kukadla, jako by&nbsp;to&nbsp;dělala po&nbsp;něm. Soudce se&nbsp;usměje. Je-li sám, usmívá se&nbsp;rád a&nbsp;často svým nápadům a&nbsp;myšlenkám, usmívá se&nbsp;rozhodně častěji než mezi lidmi. Není to&nbsp;samolibost, nic není vzdálenější soudci Dastychovi, znamená to&nbsp;jen, že&nbsp;je&nbsp;sám sobě nejlepším přítelem a&nbsp;že uvykl vybavovat se&nbsp;potají na&nbsp;svůj vrub. To&nbsp;proto, že&nbsp;nemá přátel ve&nbsp;svém okolí, třebaže se&nbsp;v&nbsp;Bytni narodil, lidé nenacházejí odvahu být důvěrnými k&nbsp;soudci Dastychovi a&nbsp;on je&nbsp;k&nbsp;tomu nepobízí.</span></p>
          <p class="chunk" data-nb-ref-number="7" data-nb-words="132" data-nb-chars="702"><span class="idea" data-nb-ref-number="7" id="idea7" data-nb-words="132" data-nb-chars="702">Jak tu&nbsp;tak sedí a&nbsp;dívá se&nbsp;na&nbsp;mouchu, soudce Dastych si&nbsp;představuje, že&nbsp;někdo jiný tak někde s&nbsp;rukama v&nbsp;klíně pozoruje naše víření a&nbsp;čeká, najdeme-li sami okno, jež nám nechal otevřeno. Mohl by&nbsp;vstát a&nbsp;ukázat nám cestu, nebo unaven a&nbsp;zoškliven naším žalostným bzukotem mohl by&nbsp;mávnout rukou a&nbsp;zmařit nás. To&nbsp;i&nbsp;ono je&nbsp;v&nbsp;jeho moci, jako osud mouchy nic netušící je&nbsp;v&nbsp;rukou soudcových; někdy to&nbsp;udělá, ale většinou jen sedí a&nbsp;dívá se, čeká, až&nbsp;ubiti a&nbsp;vyslabeni mu&nbsp;padneme k&nbsp;nohám. Víme, že&nbsp;to&nbsp;divadlo se&nbsp;nikdy nemění, ale jenom on&nbsp;může říci, jak dlouho už&nbsp;trvá, i&nbsp;je divné, že&nbsp;se&nbsp;mu&nbsp;dosud nezmrzelo. Někde zůstalo otevřené okno, soudce Dastychu. Proč je&nbsp;nevidíme a&nbsp;proč nás to&nbsp;vábí právě k&nbsp;tomu zavřenému?</span></p>
          <p class="chunk" data-nb-ref-number="8" data-nb-words="115" data-nb-chars="638"><span class="idea" data-nb-ref-number="8" id="idea8" data-nb-words="115" data-nb-chars="638">Soudce vstane, přistoupí k&nbsp;oknu a&nbsp;rychlým mávnutím paže chytí mouchu. Drží ji&nbsp;chvíli v&nbsp;dlani volně zavřené a&nbsp;sleduje, co&nbsp;mu&nbsp;hmat vypráví o&nbsp;jejích pohybech. Soudce nenávidí mouchy a&nbsp;oškliví si&nbsp;je. Jako chlapec je&nbsp;ubíjel plácačkou nebo je&nbsp;chytal a&nbsp;házel na&nbsp;rozžhavené pláty plotny, aby se&nbsp;jim pomstil za&nbsp;to, že&nbsp;je&nbsp;nacházíval v&nbsp;polévce nebo v&nbsp;mléce, nebo že&nbsp;ho&nbsp;za&nbsp;svítání budívaly předčasně ze&nbsp;spánku. Potřepe mouchou v&nbsp;zavřené dlani, poslechne si&nbsp;její bzukot a&nbsp;jde k&nbsp;otevřenému oknu a&nbsp;vyhodí ji&nbsp;ven. Ušklebuje se, když se&nbsp;vrací ke&nbsp;svému místu za&nbsp;stolem. Tady je&nbsp;ukázka, jak by&nbsp;se&nbsp;to&nbsp;dalo udělat třeba se&nbsp;mnou. Jenomže návodu nebude použito.</span></p>
          <p class="chunk" data-nb-ref-number="9" data-nb-words="53" data-nb-chars="294"><span class="idea" data-nb-ref-number="9" id="idea9" data-nb-words="53" data-nb-chars="294">Jak usedá, má&nbsp;ještě v&nbsp;chřípí závan vzduchu zvenčí. Jako by&nbsp;přivoněl ke&nbsp;kytici. Červnové ráno je&nbsp;měkké a&nbsp;mírné, byteňské náměstí je&nbsp;jako vana, v&nbsp;níž se&nbsp;chystá provoněná koupel pro krásu, dlící dosud na&nbsp;loži. Ještě jsou otevřeny oba kohouty a&nbsp;studený i&nbsp;horký proud se&nbsp;mísí v&nbsp;lenivě vlažnou lázeň.</span></p>
          <p class="chunk" data-nb-ref-number="10" data-nb-words="163" data-nb-chars="949"><span class="idea" data-nb-ref-number="10" id="idea10" data-nb-words="163" data-nb-chars="949">Od&nbsp;svého stolu má&nbsp;soudce výhled na&nbsp;celou protější stranu náměstí. Slunce ji&nbsp;osvětluje a&nbsp;před hotelem U&nbsp;Koníčka klábosí ženy kolem stánků se&nbsp;zeleninou. Vlahé ráno je&nbsp;obelhává a&nbsp;našeptává jim, že&nbsp;dnes není třeba spěchat, že&nbsp;všechno samo sebou dozraje, v&nbsp;čase, ať&nbsp;děláš, nebo lelkuješ s&nbsp;rukama zkříženýma pod ňadry. V&nbsp;krvi jim ještě bloudí včerejší měsíčná noc, kdy procitly probuzeny psím štěkotem. Jsou zneklidnělé a&nbsp;trochu malátné, a&nbsp;drahé samy sobě, cítí se&nbsp;více než jindy kolébkami a&nbsp;schránkami života. Občas některou z&nbsp;nich zamrazí, jak z&nbsp;konečků nervů tryskne poslední žhavá kapka včerejšího procitnutí. Pátrají a&nbsp;poptávají se&nbsp;jedna druhé, kdože to&nbsp;na&nbsp;dnešek v&nbsp;noci zemřel, byl zabit, okraden nebo si&nbsp;pověsil smyčku kolem krku. Huhú, jaké by&nbsp;to&nbsp;bylo, kdyby někdo v&nbsp;byteňských zdech, pár kroků od&nbsp;vás, byl zmíral pod prsty zaťatými do&nbsp;hrdla zrovna v&nbsp;tu chvíli, kdy vy&nbsp;jste… Ale ne, nikdo neví o&nbsp;ničem a&nbsp;celé to&nbsp;psí bláznění dlužno přičíst úplňku.</span></p>
          <p class="chunk" data-nb-ref-number="11" data-nb-words="131" data-nb-chars="793"><span class="idea" data-nb-ref-number="11" id="idea11" data-nb-words="131" data-nb-chars="793">Žebřiňák, tažený párem grošáků a&nbsp;naložený trávou do&nbsp;roviny žebří, vjel do&nbsp;náměstí a&nbsp;ženy kolem zelinářských stánků před ním ustupují. Na&nbsp;prkně, položeném přes žebře, sedí muž ve&nbsp;vybledlém plátěném kabátě neurčité barvy a&nbsp;ve vysokých botách. Opírá se&nbsp;lokty o&nbsp;stehna, je&nbsp;to&nbsp;veliký, silný chlap, ale sedí shrbeně, záda zakulacená, ramena vystouplá a&nbsp;hlavu skloněnou dopředu a&nbsp;spadlou mezi ně. Tvář má&nbsp;utopenou pod širokým okrajem zeleného slaměného šišáku. Nechce vidět nikoho kolem sebe a&nbsp;nestojí o&nbsp;to, aby si&nbsp;druzí všímali jeho. Mladý obecní strážník, který se&nbsp;toho rána potlouká na&nbsp;chodníku kolem tržních stánků, zdvihne ruku k&nbsp;štítku čepice, aby ho&nbsp;pozdravil. Ale Josef Dastych se&nbsp;ani nepohne, sedí s&nbsp;očima strnule upřenýma na&nbsp;koňské zadky nebo mezi ně&nbsp;na&nbsp;kymácející se&nbsp;oj&nbsp;a&nbsp;ubíhající dlažbu.</span></p>
          <p class="chunk" data-nb-ref-number="12" data-nb-words="100" data-nb-chars="611"><span class="idea" data-nb-ref-number="12" id="idea12" data-nb-words="100" data-nb-chars="611">Filip Dastych, přednosta byteňského okresního soudu, se&nbsp;dívá na&nbsp;svého bratra, nic nezbylo z&nbsp;jeho rtů, tvrdá rovná čára sedí tam, kde mají být ústa. Jeník Harazim si&nbsp;vyšel zakouřit před krám v&nbsp;tom klidném dopoledni. Stojí na&nbsp;schůdku před vchodem, velký a&nbsp;ramenatý, neharazimovsky sportovní, vypíná hruď a&nbsp;vystavuje svou mladou, pravidelnou tvář slunci. Hraje si, vypouští pomalu dým z&nbsp;úst a&nbsp;sleduje, jak se&nbsp;rozplývá v&nbsp;slunečním světle. Když zahlédne blížící se&nbsp;žebřiňák, zamračí se, odhodí cigaretu a&nbsp;zmizí v&nbsp;krámě. Soudcovy sevřené rty puknou s&nbsp;tichým lusknutím a&nbsp;zvlní se&nbsp;v&nbsp;jeden z&nbsp;těch jeho soukromých úsměvů.</span></p>
          <p class="chunk" data-nb-ref-number="13" data-nb-words="153" data-nb-chars="912"><span class="idea" data-nb-ref-number="13" id="idea13" data-nb-words="153" data-nb-chars="912">Soudce si&nbsp;nasadí brejle a&nbsp;rozevře sbírku rozhodnutí Nejvyššího soudu. Ale dnešní den, zdá se, je&nbsp;klidný jenom napovrch. Soudce sejme brejle, založí jimi stránky knihy, pootočí se&nbsp;v&nbsp;křesle a&nbsp;dívá se&nbsp;na&nbsp;bílé, sluncem rozsvícené zdi Dastychova statku. Jak se&nbsp;otáčí, vidí mladého Harazima, který opět vyšel před krám a&nbsp;zapálil si&nbsp;novou cigaretu. Ten mládenec je&nbsp;tak neklidný, přítmí starého krámu ho&nbsp;vyhání a&nbsp;pach flanelů, barchetů a&nbsp;suken jej dusí. Prchá před nimi, jak se&nbsp;mu&nbsp;to&nbsp;jen nahodí, potřebuje kolem sebe více místa a&nbsp;nad sebou jinou klenbu než počernalý krámský strop. Chce se&nbsp;mu&nbsp;hektolitrů čerstvého vzduchu a&nbsp;bůhvíčeho ještě. Dýchá, jako by&nbsp;chtěl jedním douškem vyprázdnit celý ten podnebeský sud, a&nbsp;tu cigaretu kouří jistě jen proto, aby něčím nakrmil nepokoj, který v&nbsp;něm hrabe jako hříbě. Patří k&nbsp;soudcově každodenní vyhlídce, a&nbsp;aniž o&nbsp;tom ví, zapadá nějakou částečkou svého bytí do&nbsp;jeho osobní otázky.</span></p>
          <p class="chunk" data-nb-ref-number="14" data-nb-words="66" data-nb-chars="426"><span class="idea" data-nb-ref-number="14" id="idea14" data-nb-words="66" data-nb-chars="426">Dastychův statek je&nbsp;jediný na&nbsp;byteňském náměstí. Dastychovská pýcha jej tu&nbsp;postavila před dvěma stoletími a&nbsp;neustoupila, ani když občanské domy vytlačovaly jednoho jeho souseda za&nbsp;druhým. Dívá se&nbsp;do&nbsp;náměstí patrovým obytným domem a&nbsp;slepým průčelím stájí a&nbsp;seníků. Mezi těmi dvěma budovami pod barokně sklenutým vjezdem rozpínají se&nbsp;mohutná dvoukřídlá vrata a&nbsp;vedle nich, jako kuře vedle kvočny, se&nbsp;krčí vrzavá vrátka pro pěší.</span></p>
          <p class="chunk" data-nb-ref-number="15" data-nb-words="205" data-nb-chars="1112"><span class="idea" data-nb-ref-number="15" id="idea15" data-nb-words="205" data-nb-chars="1112">Soudce Dastych prošel těmi vraty naposled před patnácti lety za&nbsp;rakví svého otce a&nbsp;neprojde jimi patrně už&nbsp;víckrát v&nbsp;životě. A&nbsp;přece vynaložil všechno úsilí, aby se&nbsp;dostal do&nbsp;Bytně, a&nbsp;nyní tu&nbsp;sedí už&nbsp;dvacátý rok a&nbsp;odmítá podat si&nbsp;žádost o&nbsp;přeložení ke&nbsp;krajskému soudu, aby postoupil o&nbsp;příčku ve&nbsp;své kariéře, ač&nbsp;na&nbsp;to&nbsp;má&nbsp;dávno nárok. Proč sedí soudce Dastych v&nbsp;Bytni a&nbsp;pohrdl svou budoucností, proč se&nbsp;ani neoženil? Dělá to&nbsp;všechno jenom proto, aby měl na&nbsp;očích ten bílý dům a&nbsp;aby mohl jít denně procházkou kolem polí, jež k&nbsp;němu patří? Nemůže se&nbsp;snad smířit s&nbsp;tím, že&nbsp;byl poslán na&nbsp;studie a&nbsp;statek byl dán mladšímu synu z&nbsp;druhého manželství? Spravedlnost je&nbsp;jeho řemeslo a&nbsp;on se&nbsp;v&nbsp;něm vyzná líp, než bys mohl soudit podle místa, jež zaujímá v&nbsp;řadách jejích služebníků. Našel snad nějakou chybu ve&nbsp;svém vlastním případě? Ale kdo jiný může vědět lépe než on, že&nbsp;není zákona, podle něhož by&nbsp;mohl podat odvolání proti svému údělu, že&nbsp;není instance, na&nbsp;niž by&nbsp;se&nbsp;mohl obrátit. A&nbsp;přece tu&nbsp;sedí soudce Dastych, obrací denně oči k&nbsp;rodnému domu, obchází jeho pole, nevidí svého bratra, potkají-li se, a&nbsp;čeká&nbsp;– kdo ví&nbsp;nač.</span></p>
        </section>
        <section>
          <p class="chunk" data-nb-ref-number="16" data-nb-words="108" data-nb-chars="677"><span class="idea" data-nb-ref-number="16" id="idea16" data-nb-words="108" data-nb-chars="677">Tihle Dastychové nebyli nic malého v&nbsp;Bytni, a&nbsp;nebýt Nolčů, stěží by&nbsp;se&nbsp;jim někdo vyrovnal. Řeknete-li statek, myslíte na&nbsp;sedláka, ale oni byli skutečně statkáři. A&nbsp;také oni jediní se&nbsp;udrželi uprostřed města, když všichni kolem nich své domy prodali anebo si&nbsp;pohrávali s&nbsp;obchodem tak dlouho, až&nbsp;v&nbsp;nich ta&nbsp;lehčí sklizeň zlaťáků rozleptala věrnost k&nbsp;půdě a&nbsp;sedláky pohltila. Dastychové zůstávali trčet se&nbsp;svým domem na&nbsp;náměstí a&nbsp;odmítli všechny nabídky, neboť už&nbsp;mnoho obchodníků zatoužilo po&nbsp;tomto místě, tak výhodně položeném. Ale Dastychové jako by&nbsp;tu&nbsp;chtěli demonstrovat selský základ Bytně, nebo snad věřili, že&nbsp;soudržnost jejich majetku je&nbsp;nerozlučně spojena s&nbsp;tímto místem.</span></p>
          <p class="chunk" data-nb-ref-number="17" data-nb-words="65" data-nb-chars="381"><span class="idea" data-nb-ref-number="17" id="idea17" data-nb-words="65" data-nb-chars="381">Když Josef Dastych vjede do&nbsp;dvora, přikolíbá se&nbsp;od&nbsp;chlévů špinavá děvečka, a&nbsp;skrývajíc rychle krajíc chleba v&nbsp;široké kapse zástěry, hrne se, aby za&nbsp;ním zavřela vrata. Statkář viděl její poplašený pohyb, polkne těžce, až&nbsp;se&nbsp;mu&nbsp;ohryzek zhoupne pod hnědou kůží hubeného krku, neřekne však ani slova. Mlaskne na&nbsp;koně a&nbsp;zamíří s&nbsp;vozem vlevo přes rozlehlý dvůr k&nbsp;řezárně na&nbsp;konci chlévů.</span></p>
          <p class="chunk" data-nb-ref-number="18" data-nb-words="188" data-nb-chars="1152"><span class="idea" data-nb-ref-number="18" id="idea18" data-nb-words="188" data-nb-chars="1152">Na&nbsp;protější straně, před obytným domem, stojí na&nbsp;kamenném chodníčku, zdviženém dobrého půl metru nad úroveň ostatního dvora, statkářova dcera Lída a&nbsp;sype slepicím zrní z&nbsp;bohatě navršené ošatky. Namouvěru, je&nbsp;to&nbsp;skupina jako přichystaná pro fotografický snímek, takový obraz míru a&nbsp;radosti, jaký může vykvést jen v&nbsp;červnovém dopoledním slunci v&nbsp;zemi krásy a&nbsp;hojnosti. To&nbsp;děvče tak svěží a&nbsp;rozhořelé krví, to&nbsp;děvče skoro drobné, ale vznosné v&nbsp;prsou a&nbsp;tak půvabné ve&nbsp;tváři, až&nbsp;ti&nbsp;srdce trne něhou, to&nbsp;děvče s&nbsp;vlnami elektricky černých vlasů, stažených nad čelem bílou stužkou, to&nbsp;děvče v&nbsp;modré skládané sukni a&nbsp;v&nbsp;bílé blůzce, z&nbsp;jejíhož skrytého obsahu tě&nbsp;mrazí, takové děvče, že&nbsp;by&nbsp;mohlo být spíš dcerkou dnešního rána než jakéhokoli lidského páru, můj bože, takové děvče! A&nbsp;jak jí&nbsp;stříkají z&nbsp;dlaně zlaté pršky pšeničných zrn, vaří se&nbsp;to&nbsp;a&nbsp;bublá u&nbsp;jejích nohou ptačí havětí, nějakého půl druha sta slepic, perliček a&nbsp;krůt se&nbsp;předstihuje, aby se&nbsp;dostalo co&nbsp;nejblíž k&nbsp;štědrému zdroji, strká se, klofcuje, přeskakuje, mává křídly, překotně klove, kvoká a&nbsp;brouká a&nbsp;kolem toho vývařiska nenasytné žravosti obcházejí, nadýmajíce lesklá volata, modrošedí holubi.</span></p>
          <p class="chunk" data-nb-ref-number="19" data-nb-words="80" data-nb-chars="415"><span class="idea" data-nb-ref-number="19" id="idea19" data-nb-words="80" data-nb-chars="415">Jakmile vůz vjel do&nbsp;dvora, děvče sebou trhlo, jako by&nbsp;chtělo nechat dalšího krmení a&nbsp;zmizet. Stojí tu&nbsp;však dál a&nbsp;pokračuje, jako by&nbsp;tu&nbsp;byla stále ještě sama a&nbsp;nic kolem ní&nbsp;se&nbsp;nezměnilo. Neusmívá se&nbsp;už&nbsp;a&nbsp;tvář má&nbsp;ztuhlou jako dítě, jež nechce odpovědět na&nbsp;otázku, kde se&nbsp;tak dlouho toulalo. Hází zrní v&nbsp;delších přestávkách, zato větší hrsti, a&nbsp;zdá se, že&nbsp;nemá oči pro nic jiného než pro to, co&nbsp;se&nbsp;děje u&nbsp;jejích nohou.</span></p>
          <p class="chunk" data-nb-ref-number="20" data-nb-words="115" data-nb-chars="686"><span class="idea" data-nb-ref-number="20" id="idea20" data-nb-words="115" data-nb-chars="686">Rachot žebřiňáku vyvolal ještě někoho jiného. Z&nbsp;přítmí koňské stáje se&nbsp;vynořil drobný, pokřivený, ale čilý stařík v&nbsp;těžkém záplatovaném kabátě, zjevně dědictví po&nbsp;někom větším a&nbsp;silnějším, protože mu&nbsp;sahá až&nbsp;po&nbsp;kolena a&nbsp;rukávy má&nbsp;ohrnuty. Na&nbsp;hlavě mu&nbsp;sedí placatá čepice s&nbsp;rozlámaným štítkem a&nbsp;kolem dokola až&nbsp;k&nbsp;spánkům se&nbsp;zpod ní&nbsp;hrnou krouzliny mléčně bílých vlasů. Přidržována posledními dvěma zuby visí mu&nbsp;ze&nbsp;scvrklých úst prokouřená fajfka a&nbsp;kymácí se&nbsp;mu&nbsp;pod štětinatou bradou. Stařík capká vedle vozu, pochechtává se&nbsp;a&nbsp;dělá pš, pš&nbsp;volným koutkem úst. Snad v&nbsp;něm rozum už&nbsp;nadobro zpráchnivěl a&nbsp;rozpadl se&nbsp;a&nbsp;staříkovi se&nbsp;svět stal opět udivující a&nbsp;zábavnou podívanou jako v&nbsp;dětství.</span></p>
          <p class="chunk" data-nb-ref-number="21" data-nb-words="22" data-nb-chars="126"><span class="idea" data-nb-ref-number="21" id="idea21" data-nb-words="22" data-nb-chars="126">Když vůz zastaví a&nbsp;koně se&nbsp;s&nbsp;posledním hrábnutím kopyt a&nbsp;frknutím uklidní, je&nbsp;slyšet staříkovo závěrečné pš, pš&nbsp;a&nbsp;pak šišlavé:</span></p>
          <p class="chunk" data-nb-ref-number="22" data-nb-words="3" data-nb-chars="20"><span class="idea" data-nb-ref-number="22" id="idea22" data-nb-words="3" data-nb-chars="20">– Doblýtlo, pantáto.</span></p>
          <p class="chunk" data-nb-ref-number="23" data-nb-words="87" data-nb-chars="499"><span class="idea" data-nb-ref-number="23" id="idea23" data-nb-words="87" data-nb-chars="499">Statkář neodpoví, hodí dědovi opratě a&nbsp;s&nbsp;bičem v&nbsp;ruce leze po&nbsp;druhé straně z&nbsp;vozu. Stařík hmátne po&nbsp;opratích kupodivu čile a&nbsp;chytí je&nbsp;v&nbsp;letu. Zachechtá se&nbsp;radostně a&nbsp;pšoukne dvakrát volným koutkem. Podsední grošák po&nbsp;něm obrátí hlavu, odhrne pysky a&nbsp;zastříhá ušima. Na&nbsp;vteřinu se&nbsp;dvůr pokryje tichem, v&nbsp;němž zní jen horlivý ťukot kuřích zobanů. Pak z&nbsp;některého z&nbsp;otevřených oken v&nbsp;patře domu se&nbsp;ozve hrkot hodin, které se&nbsp;chystají odbíjet, ale místo zvonku se&nbsp;rozlehne jasné a&nbsp;uličnické: Kuku, kuku.</span></p>
          <p class="chunk" data-nb-ref-number="24" data-nb-words="55" data-nb-chars="306"><span class="idea" data-nb-ref-number="24" id="idea24" data-nb-words="55" data-nb-chars="306">Staříkova tvář se&nbsp;rázem zkřiví bolestí a&nbsp;ústa se&nbsp;otevřou, jako by&nbsp;chtěla vykřiknout. Fajfka z&nbsp;nich vypadne a&nbsp;klepne o&nbsp;zem. Děda pustí opratě, přičapne k&nbsp;zemi, a&nbsp;sedě na&nbsp;bobku a&nbsp;pokrývaje si&nbsp;uši dlaněmi, vrazí hlavu mezi kolena. Statkář na&nbsp;něho pohlédne, pozvedne bič, jako by&nbsp;po&nbsp;něm chtěl sáhnout přes vůz.</span></p>
          <p class="chunk" data-nb-ref-number="25" data-nb-words="10" data-nb-chars="58"><span class="idea" data-nb-ref-number="25" id="idea25" data-nb-words="10" data-nb-chars="58">– Aby ses nepotentočkoval, ty&nbsp;kukačko, řekne a&nbsp;odvrátí se.</span></p>
          <p class="chunk" data-nb-ref-number="26" data-nb-words="62" data-nb-chars="361"><span class="idea" data-nb-ref-number="26" id="idea26" data-nb-words="62" data-nb-chars="361">Stojí uprostřed dvora s&nbsp;bičem v&nbsp;ruce, v&nbsp;tom zeleném slamáku, naraženém na&nbsp;oči, a&nbsp;rozkročen v&nbsp;těch svých olezlých holínkách. Dívá se&nbsp;na&nbsp;svou dceru a&nbsp;čeká, až&nbsp;kukačka dovyvolá. Lída přestala krmit a&nbsp;snaží se&nbsp;zahlédnout staříka, přikrčeného za&nbsp;vozem. Kdo ví, snad kdyby tu&nbsp;nikdo nebyl, přeběhla by&nbsp;dvůr, přisedla by&nbsp;ke&nbsp;staříkovi, objala ho&nbsp;kolem ramen a&nbsp;konejšila:</span></p>
          <p class="chunk" data-nb-ref-number="27" data-nb-words="11" data-nb-chars="48"><span class="idea" data-nb-ref-number="27" id="idea27" data-nb-words="11" data-nb-chars="48">– No&nbsp;no, dědo, už&nbsp;to&nbsp;přejde, už&nbsp;bude brzy konec.</span></p>
          <p class="chunk" data-nb-ref-number="28" data-nb-words="47" data-nb-chars="258"><span class="idea" data-nb-ref-number="28" id="idea28" data-nb-words="47" data-nb-chars="258">Kdo ví. Snad děvečka ji&nbsp;někdy zahlédla při něčem takovém a&nbsp;cpala si&nbsp;do&nbsp;úst cíp zástěry, aby se&nbsp;nesmála nahlas. Nebo Lídina teta, slečna Eleonora Dastychová, by&nbsp;nám mohla něco o&nbsp;tom povědět. Ta&nbsp;vidí a&nbsp;ví mnoho věcí, třebaže jen zřídka vychází ze&nbsp;svého pokoje.</span></p>
          <p class="chunk" data-nb-ref-number="29" data-nb-words="75" data-nb-chars="416"><span class="idea" data-nb-ref-number="29" id="idea29" data-nb-words="75" data-nb-chars="416">Kdo ví. Snad už&nbsp;Lídu mnohokrát napadlo, aby umlčela ty&nbsp;kukačkové hodiny, ačkoli je&nbsp;měla sama ráda. Ale nemůže se&nbsp;k&nbsp;nim dostat. Jsou v&nbsp;pokoji, jemuž se&nbsp;říká kancelář. Nebožtík Lídin dědoušek v&nbsp;něm skutečně vyřizoval všechno písemné, co&nbsp;bylo spojeno s&nbsp;vedením statku, a&nbsp;Lída mívala tu&nbsp;výsadu, že&nbsp;si&nbsp;tam směla hrát. Nyní se&nbsp;tam zavírá její otec a&nbsp;zamyká pokoj, i&nbsp;když v&nbsp;něm není. Poslední léta jej nedovolí ani uklízet.</span></p>
          <p class="chunk" data-nb-ref-number="30" data-nb-words="70" data-nb-chars="392"><span class="idea" data-nb-ref-number="30" id="idea30" data-nb-words="70" data-nb-chars="392">Ty&nbsp;hodiny mlčely dlouho po&nbsp;dědečkově smrti, nikdo je&nbsp;nenatahoval a&nbsp;byly už&nbsp;málem zapomenuty. Ozvaly se&nbsp;poprvé znovu až&nbsp;po&nbsp;tom dni, co&nbsp;si&nbsp;ho&nbsp;Lída přivedla domů fňukajícího a&nbsp;poloudušeného trýzní a&nbsp;vztekem a&nbsp;prohlásila, že&nbsp;stařík tady zůstane, i&nbsp;kdyby se&nbsp;s&nbsp;ním měla dělit o&nbsp;to, co&nbsp;sama dostane na&nbsp;talíř. Oznámila to&nbsp;u&nbsp;oběda. Otec tenkrát vzhlédl, ale dříve než mohl něco říci, promluvila matka:</span></p>
          <p class="chunk" data-nb-ref-number="31" data-nb-words="8" data-nb-chars="42"><span class="idea" data-nb-ref-number="31" id="idea31" data-nb-words="8" data-nb-chars="42">– Nevím opravdu, proč by&nbsp;tu&nbsp;nemohl zůstat.</span></p>
          <p class="chunk" data-nb-ref-number="32" data-nb-words="6" data-nb-chars="43"><span class="idea" data-nb-ref-number="32" id="idea32" data-nb-words="6" data-nb-chars="43">A&nbsp;teta Eleonora, statkářova sestra, dodala:</span></p>
          <p class="chunk" data-nb-ref-number="33" data-nb-words="30" data-nb-chars="153"><span class="idea" data-nb-ref-number="33" id="idea33" data-nb-words="30" data-nb-chars="153">– Najde se&nbsp;tu&nbsp;pro něho místo i&nbsp;jídlo a&nbsp;ty si&nbsp;můžeš svůj talíř vyjídat sama. Za&nbsp;otcova hospodaření živil tento statek dvacet i&nbsp;více lidí. A&nbsp;přece vynášel.</span></p>
          <p class="chunk" data-nb-ref-number="34" data-nb-words="30" data-nb-chars="171"><span class="idea" data-nb-ref-number="34" id="idea34" data-nb-words="30" data-nb-chars="171">Statkář polkl, až&nbsp;mu&nbsp;ohryzek sklouzl pod límec košile, položil příbor a&nbsp;zdvihl se&nbsp;od&nbsp;stolu. Kukačka si&nbsp;našel kout v&nbsp;koňské stáji a&nbsp;nazítří začaly kukat hodiny v&nbsp;kanceláři.</span></p>
          <p class="chunk" data-nb-ref-number="35" data-nb-words="56" data-nb-chars="344"><span class="idea" data-nb-ref-number="35" id="idea35" data-nb-words="56" data-nb-chars="344">Když kukačka vysype poslední pronikavé kuku, v&nbsp;hodinách znovu zahrčí a&nbsp;je slyšet zaklapnutí dvířek za&nbsp;dřevěným ptákem. Stařík Balchán spustí ruce z&nbsp;uší a&nbsp;vystrčí hlavu z&nbsp;límce tuhého kabátu jako želva, zjišťující, že&nbsp;nebezpečí už&nbsp;minulo. Pak se&nbsp;s&nbsp;hekáním vzpřímí a&nbsp;zahrozí zaťatou stařeckou pěstičkou k&nbsp;oknu, z&nbsp;něhož přišel ten nenáviděný zvuk.</span></p>
          <p class="chunk" data-nb-ref-number="36" data-nb-words="27" data-nb-chars="151"><span class="idea" data-nb-ref-number="36" id="idea36" data-nb-words="27" data-nb-chars="151">– Nic si&nbsp;z&nbsp;toho nedělejte, dědo, zavolá Lída tím měkkým altovým hlasem, který se&nbsp;tak divně hodí k&nbsp;její drobné postavě. Jednoho dne ji&nbsp;zastřelíme spolu.</span></p>
          <p class="chunk" data-nb-ref-number="37" data-nb-words="24" data-nb-chars="139"><span class="idea" data-nb-ref-number="37" id="idea37" data-nb-words="24" data-nb-chars="139">Otevře hrst a&nbsp;spustí novou vydatnou pršku zlatého zrní do&nbsp;houfu drůbeže, která už&nbsp;vyklovala všechno na&nbsp;zemi a&nbsp;postává tu&nbsp;s&nbsp;nataženými krky.</span></p>
          <p class="chunk" data-nb-ref-number="38" data-nb-words="41" data-nb-chars="216"><span class="idea" data-nb-ref-number="38" id="idea38" data-nb-words="41" data-nb-chars="216">Statkář spustí bič k&nbsp;noze, pohne se, jako by&nbsp;chtěl vykročit k&nbsp;dceři, ale přešlápne jenom na&nbsp;místě. Copak se&nbsp;nedostane k&nbsp;tomu, aby na&nbsp;svém dvoře pověděl, co&nbsp;se&nbsp;mu&nbsp;chce říci? Musí si&nbsp;odkašlat, než dostane hlas z&nbsp;hrdla.</span></p>
          <p class="chunk" data-nb-ref-number="39" data-nb-words="7" data-nb-chars="30"><span class="idea" data-nb-ref-number="39" id="idea39" data-nb-words="7" data-nb-chars="30">– Proč jim sypeš v&nbsp;tuhle dobu?</span></p>
          <p class="chunk" data-nb-ref-number="40" data-nb-words="25" data-nb-chars="139"><span class="idea" data-nb-ref-number="40" id="idea40" data-nb-words="25" data-nb-chars="139">Lída vytřásá z&nbsp;dlaně novou dávku zrní a&nbsp;dívá se, jak dopadá na&nbsp;pernaté krunýře slípek a&nbsp;klouže po&nbsp;nich dolů. Zdvihne pohled náhle zastřený.</span></p>
          <p class="chunk" data-nb-ref-number="41" data-nb-words="6" data-nb-chars="33"><span class="idea" data-nb-ref-number="41" id="idea41" data-nb-words="6" data-nb-chars="33">– Nikdo jim dnes ještě nenasypal.</span></p>
          <p class="chunk" data-nb-ref-number="42" data-nb-words="16" data-nb-chars="81"><span class="idea" data-nb-ref-number="42" id="idea42" data-nb-words="16" data-nb-chars="81">– A&nbsp;nikdo jim nebude nikdy sypat dřív jak večer, dokud tady bude platit mé&nbsp;slovo.</span></p>
          <p class="chunk" data-nb-ref-number="43" data-nb-words="10" data-nb-chars="50"><span class="idea" data-nb-ref-number="43" id="idea43" data-nb-words="10" data-nb-chars="50">Lída spustí ošatku od&nbsp;boků a&nbsp;drží ji&nbsp;oběma rukama.</span></p>
          <p class="chunk" data-nb-ref-number="44" data-nb-words="5" data-nb-chars="25"><span class="idea" data-nb-ref-number="44" id="idea44" data-nb-words="5" data-nb-chars="25">– Jak si&nbsp;přeješ, tatínku.</span></p>
          <p class="chunk" data-nb-ref-number="45" data-nb-words="44" data-nb-chars="258"><span class="idea" data-nb-ref-number="45" id="idea45" data-nb-words="44" data-nb-chars="258">Jeden z&nbsp;kohoutů se&nbsp;pokusí dosáhnout ošatky a&nbsp;klovat rovnou z&nbsp;ní. Děvče se&nbsp;pomalu skloní a&nbsp;postaví ji&nbsp;před sebe na&nbsp;okraj kamenného chodníčku. Třikrát se&nbsp;zhoupne zvon modré sukně kolem hnědých nohou, naboso obutých do&nbsp;tenisových střevíčků, a&nbsp;Lída zmizí v&nbsp;domě.</span></p>
          <p class="chunk" data-nb-ref-number="46" data-nb-words="38" data-nb-chars="226"><span class="idea" data-nb-ref-number="46" id="idea46" data-nb-words="38" data-nb-chars="226">Kohout a&nbsp;několik slípek skočí současně na&nbsp;ošatku, která se&nbsp;rázem převáží z&nbsp;chodníku a&nbsp;vyprázdní. Zrní se&nbsp;rozstříkne při tom půlmetrovém pádu a&nbsp;slípky, jež se&nbsp;zprvu tou nehodou vyděšeně rozkdákaly, vrhnou se&nbsp;na&nbsp;ně&nbsp;novým útokem.</span></p>
          <p class="chunk" data-nb-ref-number="47" data-nb-words="63" data-nb-chars="365"><span class="idea" data-nb-ref-number="47" id="idea47" data-nb-words="63" data-nb-chars="365">Statkář na&nbsp;chvíli ztuhl. Ale teď zdvihne bič, skočí do&nbsp;kuřího hejna, řve a&nbsp;švihá kolem sebe. Slípky, perličky, krůty, všechno to&nbsp;prchá s&nbsp;divokým křikem a&nbsp;máváním křídel. Hle, tady jedna slípka se&nbsp;skulila, a&nbsp;když se&nbsp;jí&nbsp;podaří opět vstát, pajdá o&nbsp;jedné, tamta perlička se&nbsp;zas motá, jako by&nbsp;dostala motolici, až&nbsp;padne, cukne několikrát nožkama a&nbsp;zůstane nehybně ležet.</span></p>
          <p class="chunk" data-nb-ref-number="48" data-nb-words="18" data-nb-chars="109"><span class="idea" data-nb-ref-number="48" id="idea48" data-nb-words="18" data-nb-chars="109">Josef Dastych to&nbsp;však nevidí nebo toho nedbá. Odhodil bič, klečí u&nbsp;chodníčku a&nbsp;shrnuje rukama rozházené zrní.</span></p>
          <p class="chunk" data-nb-ref-number="49" data-nb-words="156" data-nb-chars="899"><span class="idea" data-nb-ref-number="49" id="idea49" data-nb-words="156" data-nb-chars="899">Anna Dastychová, statkářova žena, vyšla na&nbsp;práh, vylákána křikem svého muže i&nbsp;havěti. Rukou pozdviženou k&nbsp;výstřihu šatů pohrává si&nbsp;s&nbsp;medailónkem Panny Marie na&nbsp;svém hrdle a&nbsp;pozoruje mlčky, jak její muž profukuje hrsti pšenice, dříve než je&nbsp;hodí na&nbsp;ošatku. Nic na&nbsp;ní&nbsp;neupomíná na&nbsp;zemědělskou ženu. Je&nbsp;přibližně tak velká jako její dcera, jenomže silná, kulatá v&nbsp;bocích i&nbsp;v&nbsp;prsou. I&nbsp;vlasy má&nbsp;podobně černé a&nbsp;vlnité a&nbsp;snad jen tužší a&nbsp;pečlivěji učesané. Její světlé šaty s&nbsp;krátkými rukávy jsou z&nbsp;nějaké dobré látky a&nbsp;jenom zástěra v&nbsp;pase uvázaná ti&nbsp;napovídá, že&nbsp;snad právě teď poklízela se&nbsp;služkou nebo pomáhala kuchařce s&nbsp;přípravou oběda. Napohled městská paní jako mnoho jiných, ale něco v&nbsp;ní tě&nbsp;přesvědčuje, že&nbsp;dovede být velmi činná a&nbsp;prosadit i&nbsp;spořádat mnoho věcí. Když statkář začne vybírat z&nbsp;prachu dvora jednotlivá zrna, otočí se&nbsp;paní Dastychová a&nbsp;zmizí v&nbsp;domě právě tak tiše, jak se&nbsp;objevila.</span></p>
          <p class="chunk" data-nb-ref-number="50" data-nb-words="24" data-nb-chars="148"><span class="idea" data-nb-ref-number="50" id="idea50" data-nb-words="24" data-nb-chars="148">Stařík Balchán vypřahá podsední kobylu. Zasadil si&nbsp;opět svou fajfku do&nbsp;jednoho koutku scvrklých úst a&nbsp;pšuká druhým, jako by&nbsp;se&nbsp;nic nebylo přihodilo:</span></p>
          <p class="chunk" data-nb-ref-number="51" data-nb-words="14" data-nb-chars="68"><span class="idea" data-nb-ref-number="51" id="idea51" data-nb-words="14" data-nb-chars="68">– Pš, pš. Pojď, Lucka, pojď. Toho si&nbsp;nevšímej, do&nbsp;toho nám nic není.</span></p>
          <p class="chunk" data-nb-ref-number="52" data-nb-words="44" data-nb-chars="266"><span class="idea" data-nb-ref-number="52" id="idea52" data-nb-words="44" data-nb-chars="266">Větrací dírou ve&nbsp;chlévských dvířkách pokukuje po&nbsp;hospodáři děvečka. Chvílemi však musí dosednout na&nbsp;bobek, svírat si&nbsp;břicho a&nbsp;nacpat si&nbsp;do&nbsp;úst kus zástěry, protože by&nbsp;řvala, lidičky, řvala by&nbsp;smíchy. Vidíte ho, jak zobe? Panenko Maria, pomoz mi, nebo tu&nbsp;pustím duši!</span></p>
          <p class="chunk" data-nb-ref-number="53" data-nb-words="91" data-nb-chars="588"><span class="idea" data-nb-ref-number="53" id="idea53" data-nb-words="91" data-nb-chars="588">Slečna Eleonora Dastychová se&nbsp;vrací z&nbsp;ranní procházky. Má&nbsp;ještě hlavu plnou jiných věcí, když vstupuje do&nbsp;dvora. Takových drobných zážitků, postřehů a&nbsp;dojmů, jejichž pořádáním a&nbsp;srovnáváním se&nbsp;bude bavit většinu dne, neboť touto každodenní pochůzkou odbývá svůj celý styk se&nbsp;světem za&nbsp;zdmi dastychovského domu. Dovede se&nbsp;však rázem zbavit žertíků, jež si&nbsp;cestou nastřádala, a&nbsp;upnout svou pozornost k&nbsp;tomu, co&nbsp;ji&nbsp;právě vyžaduje. Nyní vidí jedním pohledem bratra i&nbsp;děveččinu přismahlou tvář, jež s&nbsp;rozinkou oka uprostřed proměnila už&nbsp;opět kulatý otvor chlévských dvířek v&nbsp;posvícenský koláč.</span></p>
          <p class="chunk" data-nb-ref-number="54" data-nb-words="110" data-nb-chars="673"><span class="idea" data-nb-ref-number="54" id="idea54" data-nb-words="110" data-nb-chars="673">Slečna Eleonora zamíří k&nbsp;dvírkám, zdvihne svůj krátký tlustý deštník a&nbsp;vystřelí tím pohybem tvarohový střed koláče i&nbsp;s&nbsp;rozinkou a&nbsp;na svém místě zůstane jen černý kulatý otvor. Jeden koutek Eleonořiných rovných úst sebou malinko škubne. Vypadá to, jako by&nbsp;se&nbsp;chladnokrevný pistolník usmál dobrému zásahu. Ostatně když slečna zmizí tak jednou za&nbsp;čtvrt roku z&nbsp;Bytně na&nbsp;den nebo dva, mohli byste ji&nbsp;snadno potkat v&nbsp;některém z&nbsp;chudějovických bio­grafů, kde se&nbsp;řítí na&nbsp;plátně pasáci krav na&nbsp;zpěněných koních a&nbsp;střílejí z&nbsp;ohromných koltů. Stařík Balchán se&nbsp;celý poplete, když ji&nbsp;zahlédne, šmátrá po&nbsp;zpřelámaném štítku své čepice a&nbsp;vleze málem kobyle pod nohy. Řekne jedním dechem:</span></p>
          <p class="chunk" data-nb-ref-number="55" data-nb-words="7" data-nb-chars="45"><span class="idea" data-nb-ref-number="55" id="idea55" data-nb-words="7" data-nb-chars="45">– Pš, pš. Žatlačená beštie. Doblýtlo, šlečno.</span></p>
          <p class="chunk" data-nb-ref-number="56" data-nb-words="40" data-nb-chars="246"><span class="idea" data-nb-ref-number="56" id="idea56" data-nb-words="40" data-nb-chars="246">Slečna Eleonora mu&nbsp;kývne deštníkem a&nbsp;jde rychle a&nbsp;tiše, protože má&nbsp;sportovní polobotky s&nbsp;tlustou gumovou podešví, ke&nbsp;svému bratrovi. Statkář, zdá se, nemá ani tušení o&nbsp;její přítomnosti, ani když stojí nad ním. Deštník se&nbsp;dotkne Dastychova ramene.</span></p>
          <p class="chunk" data-nb-ref-number="57" data-nb-words="6" data-nb-chars="24"><span class="idea" data-nb-ref-number="57" id="idea57" data-nb-words="6" data-nb-chars="24">– Co&nbsp;to&nbsp;tu&nbsp;robíš, Pepku?</span></p>
          <p class="chunk" data-nb-ref-number="58" data-nb-words="61" data-nb-chars="371"><span class="idea" data-nb-ref-number="58" id="idea58" data-nb-words="61" data-nb-chars="371">Statkář se&nbsp;vzpřímí tak prudce, že&nbsp;slečna je&nbsp;nucena ustoupit o&nbsp;krok, aby ji&nbsp;neporazil. Teď je&nbsp;zjevné, že&nbsp;kdesi bylo rozhodnuto, aby všechny Dastychovny byly malých postav. I&nbsp;tato kostnatá Eleonora, jež se&nbsp;marně pokouší skrýt hranatý nedostatek tvarů ve&nbsp;volném sportovním kostýmu a&nbsp;vyzáblost lící pod sklopeným plstěným kloboukem, je&nbsp;o&nbsp;víc jak o&nbsp;hlavu menší než její bratr.</span></p>
          <p class="chunk" data-nb-ref-number="59" data-nb-words="20" data-nb-chars="105"><span class="idea" data-nb-ref-number="59" id="idea59" data-nb-words="20" data-nb-chars="105">Josef Dastych uhýbá pohledem sestře, a&nbsp;přesto, že&nbsp;ona je&nbsp;nucena k&nbsp;němu vzhlížet, dívá se&nbsp;jí&nbsp;někam k&nbsp;pasu.</span></p>
          <p class="chunk" data-nb-ref-number="60" data-nb-words="7" data-nb-chars="42"><span class="idea" data-nb-ref-number="60" id="idea60" data-nb-words="7" data-nb-chars="42">– Lída hodila celou ošatku pšenice havěti.</span></p>
          <p class="chunk" data-nb-ref-number="61" data-nb-words="22" data-nb-chars="105"><span class="idea" data-nb-ref-number="61" id="idea61" data-nb-words="22" data-nb-chars="105">– A&nbsp;ty ji&nbsp;sbíráš po&nbsp;zrníčku. Tvůj otec by&nbsp;se&nbsp;byl tomu zasmál nebo by&nbsp;jim hodil z&nbsp;furiantství ještě jednu.</span></p>
          <p class="chunk" data-nb-ref-number="62" data-nb-words="10" data-nb-chars="52"><span class="idea" data-nb-ref-number="62" id="idea62" data-nb-words="10" data-nb-chars="52">Statkář se&nbsp;začne třást po&nbsp;celém těle a&nbsp;dušně dýchat.</span></p>
          <p class="chunk" data-nb-ref-number="63" data-nb-words="15" data-nb-chars="87"><span class="idea" data-nb-ref-number="63" id="idea63" data-nb-words="15" data-nb-chars="87">– Můj otec, vyrazí konečně ze&nbsp;sebe, ale slečna Eleonora pozdvihne deštník a&nbsp;přeruší ho:</span></p>
          <p class="chunk" data-nb-ref-number="64" data-nb-words="8" data-nb-chars="39"><span class="idea" data-nb-ref-number="64" id="idea64" data-nb-words="8" data-nb-chars="39">– Nezapomínej, že&nbsp;to&nbsp;byl také můj otec.</span></p>
          <p class="chunk" data-nb-ref-number="65" data-nb-words="58" data-nb-chars="355"><span class="idea" data-nb-ref-number="65" id="idea65" data-nb-words="58" data-nb-chars="355">A&nbsp;když už&nbsp;má&nbsp;slečna ten deštník tak nahoře, nezdrží se, píchne do&nbsp;okraje bratrova klobouku a&nbsp;posune mu&nbsp;jej trochu do&nbsp;týla, takže světlo vpadne do&nbsp;toho obličeje se&nbsp;svisle rezavými kníry, se&nbsp;špičatou bradou a&nbsp;ostrými lícními kostmi a&nbsp;uhýbavýma, neklidnýma očima. Statkář, jak drží ošatku oběma rukama, nemůže tomu zabránit, ani napravit, co&nbsp;sestra spáchala.</span></p>
          <p class="chunk" data-nb-ref-number="66" data-nb-words="27" data-nb-chars="133"><span class="idea" data-nb-ref-number="66" id="idea66" data-nb-words="27" data-nb-chars="133">– Kdybys nosil ten klobouk tak jako jiní lidé, možná, že&nbsp;by&nbsp;se&nbsp;ti&nbsp;rozsvítilo v&nbsp;tvé zabedněné palici a&nbsp;že bys i&nbsp;viděl lépe, než vidíš.</span></p>
          <p class="chunk" data-nb-ref-number="67" data-nb-words="27" data-nb-chars="161"><span class="idea" data-nb-ref-number="67" id="idea67" data-nb-words="27" data-nb-chars="161">Slečna Eleonora se&nbsp;vyhoupne na&nbsp;kamenný chodníček, jako by&nbsp;jí&nbsp;dávno ještě nešlo na&nbsp;padesátku, a&nbsp;hned nato zmizí v&nbsp;domě tím svým rychlým, tichým, odměřeným krokem.</span></p>
          <p class="chunk" data-nb-ref-number="68" data-nb-words="106" data-nb-chars="633"><span class="idea" data-nb-ref-number="68" id="idea68" data-nb-words="106" data-nb-chars="633">Statkář stojí na&nbsp;místě, kde ho&nbsp;sestra opustila, a&nbsp;rozhlíží se&nbsp;divoce. Pozdvihl ošatku, patrně jí&nbsp;mrští za&nbsp;rozptýleným hejnem slepic. Ale nikdo není na&nbsp;dvoře; stojí tu&nbsp;jen opuštěný žebřiňák s&nbsp;trávou, stařík Balchán zmizel v&nbsp;stáji a&nbsp;děvečka, odstřelená Eleonořiným deštníkem, se&nbsp;neodvažuje vyhlédnout. Josef Dastych se&nbsp;přikrčí jako člověk, který se&nbsp;chystá ke&nbsp;kradmému činu, vystoupí na&nbsp;chodník, vrazí kolenem do&nbsp;dvířek komory a&nbsp;zmizí v&nbsp;ní. Vrátí se&nbsp;bez ošatky a&nbsp;s&nbsp;kloboukem naraženým postaru. Otočí klíčem komory a&nbsp;schová jej v&nbsp;kapse. Pak stojí dlouho na&nbsp;chodníčku&nbsp;– v&nbsp;záplavě slunce, jež posunuje jeho stín po&nbsp;zdi&nbsp;– nerozhodně a&nbsp;tupě.</span></p>
        </section>
        <section>
          <p class="chunk" data-nb-ref-number="69" data-nb-words="73" data-nb-chars="414"><span class="idea" data-nb-ref-number="69" id="idea69" data-nb-words="73" data-nb-chars="414">Tlachač nemůže dospat. Snad se&nbsp;mu&nbsp;zdá, že&nbsp;bez něho by&nbsp;líný tep Bytně ustal nadobro. Minulá noc mu&nbsp;nedopřála klidu. Vrazil do&nbsp;sebe stopku hořké a&nbsp;zasedl k&nbsp;talíři vytouženého guláše, když ho&nbsp;psí bláznění vyhnalo z&nbsp;přístavu sotva dosaženého. Slídil pak marně s&nbsp;ponocným do&nbsp;čtyř hodin ráno po&nbsp;jeho příčině. A&nbsp;máme chvilku po&nbsp;desáté a&nbsp;už se&nbsp;tu&nbsp;zase otáčí kolem zelinářských stánků, třebaže službu má&nbsp;jeho mladší kolega.</span></p>
          <p class="chunk" data-nb-ref-number="70" data-nb-words="166" data-nb-chars="941"><span class="idea" data-nb-ref-number="70" id="idea70" data-nb-words="166" data-nb-chars="941">Z&nbsp;řečí, jež kolem sebe Tlachač vyslechl, dochází k&nbsp;závěru, že&nbsp;se&nbsp;na&nbsp;dnešek nepřihodilo nic, co&nbsp;by&nbsp;mu&nbsp;přes všechnu dbalost uniklo. Jenom ke&nbsp;Koníčku přibyl po&nbsp;půlnoci nový host, ale to&nbsp;je&nbsp;také všechno. A&nbsp;tak i&nbsp;Tlachač, vzpomínaje nadto na&nbsp;všechno, co&nbsp;se&nbsp;mu&nbsp;minulé noci přihodilo a&nbsp;co mu&nbsp;bylo vyslechnout, usoudí se&nbsp;všemi ostatními Byteňskými, že&nbsp;vším byl vinen jenom ten bláznivý měsíc. Upokojen tím, oddá se&nbsp;malátné náladě toho rána, postaví se&nbsp;na&nbsp;okraj chodníku, složí ruce za&nbsp;zády, vypne hruď a&nbsp;pomžourává po&nbsp;nakupujících ženách. Nepodezřívejme ho&nbsp;zbytečně, strážník nemá v&nbsp;sobě nic kocouřího a&nbsp;mlsného, ale ovdověl přece jen příliš záhy na&nbsp;svou zdatnost, a&nbsp;pohled na&nbsp;ňadro a&nbsp;oblý bok v&nbsp;něm probouzí více vzpomínek a&nbsp;teskné něhy než chtivé žádosti. Vzdychá občas z&nbsp;hloubi své mohutné hrudi a&nbsp;laská a&nbsp;miluje celý ten tlum žen, ač&nbsp;by&nbsp;po&nbsp;žádné z&nbsp;nich nevztáhl ruku. I&nbsp;v&nbsp;tom zůstává strážníkem, jehož péči byla svěřena bezpečnost statků i&nbsp;lidí.</span></p>
          <p class="chunk" data-nb-ref-number="71" data-nb-words="94" data-nb-chars="551"><span class="idea" data-nb-ref-number="71" id="idea71" data-nb-words="94" data-nb-chars="551">Tu&nbsp;si&nbsp;všimne, že&nbsp;hlouček rozprávějících žen zmlkl a&nbsp;všechny se&nbsp;dívají směrem k&nbsp;němu. Copak je, poleká se, byly snad na&nbsp;něm příliš vidět jeho myšlenky, nebo je&nbsp;něco v&nbsp;nepořádku na&nbsp;jeho šatu? Ale v&nbsp;tu chvíli se&nbsp;otočí tak prudce, jako by&nbsp;v&nbsp;něm ještě účinkoval poplach z&nbsp;včerejší noci. Nebylo svědka ani pamětníka, že&nbsp;by&nbsp;si&nbsp;někdo dovolil zaťukat prvnímu byteňskému strážníkovi na&nbsp;rameno hůlkou. Strážníkovo rozhořčení však utone v&nbsp;údivu. Jen se&nbsp;podívejme, něco takového tu&nbsp;nebylo vídáno. Na&nbsp;tržní stánky se&nbsp;snese náhlé ticho, zvědavost ustřihla ženám řeč.</span></p>
          <p class="chunk" data-nb-ref-number="72" data-nb-words="193" data-nb-chars="1087"><span class="idea" data-nb-ref-number="72" id="idea72" data-nb-words="193" data-nb-chars="1087">Emanuel Kvis nemohl najít výhodnější chvíli, aby se&nbsp;představil Bytni. Vyšel z&nbsp;hotelu U&nbsp;Koníčka do&nbsp;plného dopoledního slunce. A&nbsp;chodník před hotelem se&nbsp;rázem změnil v&nbsp;divadelní rampu, na&nbsp;níž on&nbsp;a&nbsp;strážník Tlachač měli sehrát svůj první výstup. Než zazní polední zvon, nebude v&nbsp;Bytni jediného človíčka, aby nevěděl vše, co&nbsp;se&nbsp;v&nbsp;tu chvíli o&nbsp;něm vědět dalo, jak vypadal, co&nbsp;měl na&nbsp;sobě, co&nbsp;řekl Tlachačovi a&nbsp;kam šel. Jeho šedý klobouk s&nbsp;černou lemovkou, dlouhé černé sako, zapjaté na&nbsp;všechny knoflíky, šedé kalhoty, zužující se&nbsp;k&nbsp;černým lakovým střevícům, havelok, přehozený přes pravou paži, a&nbsp;černá hůlka se&nbsp;stříbrným kováním, to&nbsp;vše vyniklo dnes daleko působivěji pod reflektorem slunce než včera v&nbsp;mdlém svitu měsíčním. A&nbsp;když pro tu&nbsp;první chvíli zašel z&nbsp;doslechu i&nbsp;dohledu a&nbsp;ženám se&nbsp;opět rozvázaly jazyky, první, na&nbsp;čem se&nbsp;shodly, bylo, že&nbsp;jim všem připadal nějak známý, jako by&nbsp;ho&nbsp;už&nbsp;byly musely někde vidět. Takový byl i&nbsp;dojem strážníka Tlachače, k&nbsp;němuž se&nbsp;některé z&nbsp;nich vrhly, aby jim opakoval, co&nbsp;mu&nbsp;ten člověk říkal a&nbsp;co on&nbsp;řekl jemu, a&nbsp;hlavně co&nbsp;si&nbsp;Tlachač myslí, že&nbsp;to&nbsp;je&nbsp;zač.</span></p>
          <p class="chunk" data-nb-ref-number="73" data-nb-words="16" data-nb-chars="95"><span class="idea" data-nb-ref-number="73" id="idea73" data-nb-words="16" data-nb-chars="95">– Nějaký salonní kouzelník nebo herec od&nbsp;šmíry, usoudí strážník a&nbsp;všichni kolem s&nbsp;ním souhlasí.</span></p>
          <p class="chunk" data-nb-ref-number="74" data-nb-words="23" data-nb-chars="121"><span class="idea" data-nb-ref-number="74" id="idea74" data-nb-words="23" data-nb-chars="121">– Neptal se&nbsp;po&nbsp;soudci? ozve se&nbsp;někdo z&nbsp;kruhu kolem strážníka, ačkoli všichni vědí, že&nbsp;se&nbsp;ptal. Tlachač to&nbsp;potvrdí a&nbsp;dodá:</span></p>
          <p class="chunk" data-nb-ref-number="75" data-nb-words="41" data-nb-chars="227"><span class="idea" data-nb-ref-number="75" id="idea75" data-nb-words="41" data-nb-chars="227">– Znal ho&nbsp;jménem. Není tamhleto okresní soud? ptal se&nbsp;a&nbsp;ukázal tou svou hůlkou. Viděli jste, jak mi&nbsp;s&nbsp;ní ťukal na&nbsp;rameno? Nějak moc troufalej. Ale znal soudcovo jméno. Pan přednosta Dastych, povídá mi, bude teď ve&nbsp;své úřadovně?</span></p>
          <p class="chunk" data-nb-ref-number="76" data-nb-words="8" data-nb-chars="36"><span class="idea" data-nb-ref-number="76" id="idea76" data-nb-words="8" data-nb-chars="36">– Snad je&nbsp;to&nbsp;jeho známý, hádá někdo.</span></p>
          <p class="chunk" data-nb-ref-number="77" data-nb-words="26" data-nb-chars="151"><span class="idea" data-nb-ref-number="77" id="idea77" data-nb-words="26" data-nb-chars="151">– Soudcové mívají mnoho známých, jenomže málo se&nbsp;jich k&nbsp;nim hlásí dobrovolně, řekne strážník zasvěceně a&nbsp;kolem se&nbsp;ozve šum souhlasu a&nbsp;někdo se&nbsp;zasměje.</span></p>
          <p class="chunk" data-nb-ref-number="78" data-nb-words="49" data-nb-chars="252"><span class="idea" data-nb-ref-number="78" id="idea78" data-nb-words="49" data-nb-chars="252">– Já&nbsp;bych se&nbsp;ho&nbsp;bála, prohlásí jedna z&nbsp;žen, která se&nbsp;vdala teprve před týdnem, takové poupě, nafoukané, že&nbsp;už&nbsp;ví, co&nbsp;jiné vdané ženy, a&nbsp;že už&nbsp;s&nbsp;nimi může rozprávět jako rovná s&nbsp;rovnými. Brrr, podívejte se, jakou mám husí kůži, sotva si&nbsp;na&nbsp;něj vzpomenu.</span></p>
          <p class="chunk" data-nb-ref-number="79" data-nb-words="79" data-nb-chars="451"><span class="idea" data-nb-ref-number="79" id="idea79" data-nb-words="79" data-nb-chars="451">A&nbsp;ústa žen se&nbsp;znovu rozjedou. Rozstříhávají zjev Emanuela Kvise na&nbsp;kousky a&nbsp;skládají jej znovu. Tlachač zatím dospěl k&nbsp;závěru, který si&nbsp;ponechává pro sebe, že&nbsp;je&nbsp;to&nbsp;člověk podezřelý, a&nbsp;že pozdrží-li se&nbsp;tu, neopomine upozornit četníky, aby se&nbsp;mu&nbsp;podívali nenápadně na&nbsp;zoubek. Zároveň se&nbsp;mu&nbsp;zazdá, že&nbsp;už&nbsp;se&nbsp;příliš dlouho vybavoval se&nbsp;ženskými a&nbsp;že by&nbsp;to&nbsp;mohlo budit špatný dojem. Zdvihne ruku ke&nbsp;štítku čepice, zabručí na&nbsp;pozdrav a&nbsp;kolébá se&nbsp;ke&nbsp;Koníčku.</span></p>
          <p class="chunk" data-nb-ref-number="80" data-nb-words="244" data-nb-chars="1577"><span class="idea" data-nb-ref-number="80" id="idea80" data-nb-words="244" data-nb-chars="1577">Na&nbsp;své cestě do&nbsp;soudní budovy je&nbsp;Emanuel Kvis nucen projít parčíkem, zaujímajícím střed byteňského náměstí. Čtyři cestičky jej protínají v&nbsp;úhlopříčkách a&nbsp;jedna dělí jeho obdélník na&nbsp;kratší ose. Všechny ústí do&nbsp;kruhovitého prostranství, v&nbsp;jehož středu leží barokní kašna, dar mochnovského bohatství městu. Na&nbsp;jednom z&nbsp;pískových kamenů nádržky, obráceném k&nbsp;mochnovskému domu, si&nbsp;ještě můžeš přečíst latinskou dedikaci a&nbsp;letopočet. Ale reliéfní znaky mochnovského erbu už&nbsp;setřel čas. Pěkný kousek je&nbsp;ta&nbsp;kašna, svého času se&nbsp;za&nbsp;ni&nbsp;nemusili hanbit ani Mochnové, ani její tvůrce. Na&nbsp;skalce, vystupující nad vodní hladinu, stojí svalnatý triton a&nbsp;vzpírá lasturu, na&nbsp;níž spočívají tři bachraté ryby. Jejich vzhůru trčící ocasy jsou navzájem propleteny a&nbsp;z&nbsp;jejich otevřených papul prýští do&nbsp;nádrže tři blýskavé a&nbsp;zvonivé pramínky. Místní básník&nbsp;– výjimečně správce pošty, a&nbsp;nikoli řídící učitel&nbsp;– přirovnal při jakémsi jubileu tuto kašnu k&nbsp;srdci tohoto starobylého, ničím nevynikajícího městečka. Dáme-li se&nbsp;svést obrazností místního básníka, můžeme říci, že&nbsp;Emanuel Kvis, který se&nbsp;tu&nbsp;zastavil a&nbsp;naslouchá s&nbsp;hlavou ke&nbsp;straně nakloněnou šumu a&nbsp;zvonkům tekoucí vody, naslouchá ve&nbsp;skutečnosti tepotu a&nbsp;práci byteňského srdce. Ale třebaže, po&nbsp;našem soudu, je&nbsp;to&nbsp;srdce laskavé, líné a&nbsp;překypující rustikální pohodou, tvář Emanuela Kvise je&nbsp;v&nbsp;tuto chvíli tak prázdná, jako by&nbsp;z&nbsp;ní vypadly všechny rysy. Ach, voda. Ať&nbsp;plyne kdekoli, připomíná vždycky čas, ubíhající nezadržitelně a&nbsp;lhostejně. Nestáli jsme u&nbsp;jeho pramene, nedohlédneme nikdy jeho ústí. Týká se&nbsp;to&nbsp;Emanuela Kvise jako nás všech?</span></p>
          <p class="chunk" data-nb-ref-number="81" data-nb-words="183" data-nb-chars="1101"><span class="idea" data-nb-ref-number="81" id="idea81" data-nb-words="183" data-nb-chars="1101">Stojí tu&nbsp;a&nbsp;naslouchá, jeho tvář uvadá, zaplňuje se&nbsp;vráskami, byla nehotová, jako v&nbsp;rychlosti načrtnutá a&nbsp;bez výrazu ještě před chvílí, teď se&nbsp;k&nbsp;ní čas vrátil jako k&nbsp;zapomenutému dílu a&nbsp;dokončuje svou práci chvatnými, drsnými surovými vrypy, pracuje překotně a&nbsp;ne­urvale, jako by&nbsp;se&nbsp;mstil, tvoří tvář starce-stařeny, naprosto bezpohlavní, ryzí neutrum, to&nbsp;stáří, dost, dál už&nbsp;nelze, dechnu ještě a&nbsp;rozpadne se&nbsp;to&nbsp;všechno v&nbsp;popel. Nikdo tu&nbsp;není svědkem té&nbsp;proměny. Kvisova prsa se&nbsp;propadla a&nbsp;záda shrbila. Opírá se&nbsp;těžce o&nbsp;hůl a&nbsp;sípavě dýchá. Na&nbsp;jasanu dokulata zastřiženém zacvrliká žebravá pěnkava. Návštěvníci tohoto místa mívají pro ni&nbsp;v&nbsp;kapsách pamlsky. Slétne na&nbsp;zem k&nbsp;nohám Emanuela Kvise. Tvář se&nbsp;pohne, všechny vrásky se&nbsp;sběhnou v&nbsp;masku strašlivé námahy nebo vzteku, ale ta&nbsp;hned pukne a&nbsp;rozpadne se&nbsp;jako příliš tenká skořápka, tady je&nbsp;zase ta&nbsp;stará tvář, kterou známe, tvář nedohotovená a&nbsp;prázdná, tvář bez výrazu a&nbsp;písma let. Kvis se&nbsp;vzpřímí, dokonce se&nbsp;trochu vypne v&nbsp;prsou, a&nbsp;celý se&nbsp;otřese jako pod závanem mrazivého chladu. Pěnkava, hopkující u&nbsp;jeho nohou, vzlétne s&nbsp;úzkostným vypísknutím.</span></p>
          <p class="chunk" data-nb-ref-number="82" data-nb-words="37" data-nb-chars="229"><span class="idea" data-nb-ref-number="82" id="idea82" data-nb-words="37" data-nb-chars="229">Emanuel Kvis pozdvihne ruku s&nbsp;hůlkou a&nbsp;švihne po&nbsp;nejbližším z&nbsp;pramínků, tryskajících z&nbsp;rybích tlam. Hůlka jím prolétne, odstříkne několik kapek a&nbsp;neporušený čůrek teče a&nbsp;zvoní dál. A&nbsp;Kvis vyjde rychlým strojovým krokem z&nbsp;parčíku.</span></p>
        </section>
        <section>
          <p class="chunk" data-nb-ref-number="83" data-nb-words="184" data-nb-chars="1137"><span class="idea" data-nb-ref-number="83" id="idea83" data-nb-words="184" data-nb-chars="1137">Po&nbsp;tu&nbsp;dobu, co&nbsp;spolu projednávají nutné záležitosti, cítí soudce Dastych, i&nbsp;když se&nbsp;na&nbsp;něho právě nedívá, že&nbsp;je&nbsp;svým návštěvníkem dychtivě pozorován. Soudce je&nbsp;ovšem zvyklý napjatým pohledům, plným očekávání, upřeným na&nbsp;svou tvář. Třebaže, bohudíky, nerozhoduje o&nbsp;věcech života a&nbsp;smrti, soudí přece jen o&nbsp;právu a&nbsp;bezpráví, a&nbsp;ti, kdo právo hledají, i&nbsp;ti, kdo by&nbsp;mu&nbsp;chtěli uniknout nebo je&nbsp;oklamat, snaží se&nbsp;mu&nbsp;vyčíst z&nbsp;očí, jakou shledává jejich při a&nbsp;k&nbsp;jakému závěru asi směřuje, ještě dříve než vynese rozhodná slova. Ale za&nbsp;celou svou soudcovskou činnost nesetkal se&nbsp;dosud s&nbsp;člověkem, který by&nbsp;se&nbsp;na&nbsp;něho díval tímto způsobem. Soudce neví, jak by&nbsp;přesně označil ten pohled, a&nbsp;je tím zneklidněn více než samou skutečností, že&nbsp;je&nbsp;takto pozorován. Nehledá opis, nýbrž slovo, jež by&nbsp;odpovídalo zjevu jako odlitek tvárnici. I&nbsp;předstírá, že&nbsp;se&nbsp;znovu zahloubává do&nbsp;zkoumání dokladů, jež mu&nbsp;návštěvník předložil, třebaže o&nbsp;jejich správnosti a&nbsp;průkaznosti se&nbsp;už&nbsp;přesvědčil. Hledá souvislost mezi nápadností ústroje a&nbsp;bezvýrazností tváře. Starosvětskost oblečení jako by&nbsp;v&nbsp;sobě měla něco usedlého a&nbsp;odmítavého, a&nbsp;zároveň bláznivého a&nbsp;vyzývavého.</span></p>
          <p class="chunk" data-nb-ref-number="84" data-nb-words="202" data-nb-chars="1213"><span class="idea" data-nb-ref-number="84" id="idea84" data-nb-words="202" data-nb-chars="1213">Na&nbsp;chvíli zápasí soudce s&nbsp;fantastickým nápadem, že&nbsp;má&nbsp;před sebou přestrojenou ženu. Nenachází však nic, čím by&nbsp;jej mohl podepřít. Návštěvníkovy hladce oholené líce prokvétají vousem a&nbsp;ohryzek pod měkkým bílým límcem má&nbsp;nesporně mužskou mohutnost. To&nbsp;spíš ruce, složené na&nbsp;stříbrném kování tenké hůlky, by&nbsp;mohly patřit uvadající ženě. Soudce o&nbsp;ně zavadí krátkým pohledem a&nbsp;vzpomene si&nbsp;na&nbsp;jiné ruce, jež mohly být docela dobře dvojníky těchto, jak je&nbsp;tu&nbsp;viděl před sebou spočívat podobně složeny na&nbsp;stříbrné rukojeti tenkého slunečníku, vyšlého z&nbsp;módy před více než dvaceti lety. To&nbsp;bylo&nbsp;– tady někde musí být protokolární datum&nbsp;– ano, to&nbsp;bylo druhého září loňského roku, kdy k&nbsp;němu přišla byteňská příslušnice Libuše Bílá se&nbsp;svou řádně vyhotovenou závětí a&nbsp;s&nbsp;požadavkem, aby ji&nbsp;směla uložit u&nbsp;soudu. Musel se&nbsp;tehdáž bezděky usmát rozporu mezi jejím jménem a&nbsp;oblečením, neboť na&nbsp;této Libuši Bílé bylo krom pleti všechno černé. Překvapila ho&nbsp;svým věkem. Byl by&nbsp;jí&nbsp;hádal nějaká neurčitá léta mezi čtyřicítkou a&nbsp;padesátkou, a&nbsp;zatím se&nbsp;blížila šedesátce. Přála si, aby si&nbsp;závěť přečetl, dříve než ji&nbsp;zapečetí a&nbsp;uloží. Dal jí&nbsp;několik otázek, na&nbsp;něž odpověděla stroze a&nbsp;s&nbsp;neochotou tak urážlivou, že&nbsp;se&nbsp;tím cítil pobaven.</span></p>
          <p class="chunk" data-nb-ref-number="85" data-nb-words="18" data-nb-chars="117"><span class="idea" data-nb-ref-number="85" id="idea85" data-nb-words="18" data-nb-chars="117">– Vidím, řekl jí&nbsp;tehdy, že&nbsp;odkazujete všechen svůj majetek jediné osobě. Nikdo jiný nemůže uplatňovat zákonitý nárok?</span></p>
          <p class="chunk" data-nb-ref-number="86" data-nb-words="2" data-nb-chars="5"><span class="idea" data-nb-ref-number="86" id="idea86" data-nb-words="2" data-nb-chars="5">– Ne.</span></p>
          <p class="chunk" data-nb-ref-number="87" data-nb-words="7" data-nb-chars="36"><span class="idea" data-nb-ref-number="87" id="idea87" data-nb-words="7" data-nb-chars="36">– Dědic je&nbsp;tedy jediný váš příbuzný?</span></p>
          <p class="chunk" data-nb-ref-number="88" data-nb-words="9" data-nb-chars="62"><span class="idea" data-nb-ref-number="88" id="idea88" data-nb-words="9" data-nb-chars="62">Zamračila se&nbsp;a&nbsp;sevřela netrpělivě ruce na&nbsp;rukojeti slunečníku.</span></p>
          <p class="chunk" data-nb-ref-number="89" data-nb-words="20" data-nb-chars="99"><span class="idea" data-nb-ref-number="89" id="idea89" data-nb-words="20" data-nb-chars="99">– Máte oba stejné otázky: vy&nbsp;i&nbsp;notář. Je&nbsp;nutné, aby dědic byl spřízněn s&nbsp;tím, kdo mu&nbsp;něco odkazuje?</span></p>
          <p class="chunk" data-nb-ref-number="90" data-nb-words="6" data-nb-chars="38"><span class="idea" data-nb-ref-number="90" id="idea90" data-nb-words="6" data-nb-chars="38">– Ne, není-li ovšem zákonitých dědiců.</span></p>
          <p class="chunk" data-nb-ref-number="91" data-nb-words="6" data-nb-chars="27"><span class="idea" data-nb-ref-number="91" id="idea91" data-nb-words="6" data-nb-chars="27">– Pak je&nbsp;všechno v&nbsp;pořádku.</span></p>
          <p class="chunk" data-nb-ref-number="92" data-nb-words="349" data-nb-chars="2108"><span class="idea" data-nb-ref-number="92" id="idea92" data-nb-words="349" data-nb-chars="2108">Když tehdy odešla, přistoupil soudce k&nbsp;oknu a&nbsp;čekal, až&nbsp;vyjde. Díval se&nbsp;za&nbsp;ní, jak míří přes náměstí ke&nbsp;Kostelní ulici, kde měla svůj domek. Zanechala tu&nbsp;po&nbsp;sobě nějakou trapnou myšlenku či&nbsp;pocit, jimž nemohl přijít na&nbsp;kořen. Jak přecházela náměstí, vloudila se&nbsp;soudci představa, že&nbsp;to&nbsp;jasné prostranství, zalité přečistým světlem zářijového slunce, stoupajícího k&nbsp;poledni, puklo ve&nbsp;dva díly a&nbsp;ta černá, vdoví, ze&nbsp;světa vyloučená postava prochází právě mezi nimi tam, kde není nic. Zdálo se&nbsp;mu, že&nbsp;vidí brázdu tmy, jak se&nbsp;za&nbsp;ní&nbsp;zaceluje a&nbsp;zalévá opět pokojným světlem. Nebylo daleko k&nbsp;poledni, tržní stánky před hotelem U&nbsp;Koníčka byly už&nbsp;sklizeny a&nbsp;děvčátko asi šestileté si&nbsp;na&nbsp;jejich místě hrálo s&nbsp;pohozenými zeleninovými listy. Zastavila se&nbsp;před ním a&nbsp;oslovila je, otvírajíc zároveň kabelku. Děvčátko se&nbsp;přikrčilo, a&nbsp;třebaže soudce na&nbsp;tu&nbsp;dálku nemohl vidět, co&nbsp;se&nbsp;odehrává v&nbsp;jeho tvářičce, měl dojem, že&nbsp;vypadá, jako by&nbsp;chtělo utéci. Slečna vyňala z&nbsp;kabelky úzké žebro čokolády, zabalené ve&nbsp;staniolu, a&nbsp;podávala je&nbsp;děvčátku. To&nbsp;je&nbsp;uchopilo, přisedlo v&nbsp;nízkém pukrlátku a&nbsp;hned uhánělo pryč po&nbsp;náměstí. Slečna stála a&nbsp;dívala se&nbsp;za&nbsp;ním. Děvčátko se&nbsp;v&nbsp;běhu ohlédlo, klopýtlo a&nbsp;upadlo. O&nbsp;zlomek vteřiny dříve, než se&nbsp;rozplakalo, slečna se&nbsp;obrátila, schoulila se&nbsp;v&nbsp;ramenou, jako by&nbsp;jí&nbsp;na&nbsp;ně&nbsp;dosedla velká tíha, a&nbsp;odcházela, ťukajíc před sebou slepecky slunečníkem. Ještě dnes dovede si&nbsp;soudce vyvolat dusivé sevření, jež ho&nbsp;tehdy uchopilo za&nbsp;hrdlo. V&nbsp;tu chvíli mu&nbsp;svitlo, našel slovo k&nbsp;myšlence nebo pocitu, který tu&nbsp;po&nbsp;sobě zůstavila. <em>Prázdnota</em>. Ano, to&nbsp;to&nbsp;bylo. Zoufalá, beznadějná, ničím nezaplnitelná prázdnota. A&nbsp;jak dojde ve&nbsp;svých vzpomínkách až&nbsp;k&nbsp;tomuto místu, zachvěje se&nbsp;poznáním a&nbsp;zároveň cítí, jak mu&nbsp;tuhne šíje úsilím, aby nepozdvihl v&nbsp;tuto chvíli zrak a&nbsp;nepohlédl do&nbsp;tváře svého návštěvníka. Listuje znovu v&nbsp;dokladech, jež mu&nbsp;Emanuel Kvis předložil na&nbsp;důkaz své totožnosti, a&nbsp;utkví na&nbsp;datu jeho narození. Připadne mu&nbsp;nějak povědomé. Hmátne po&nbsp;úmrtním listě nebožky Libuše Bílé. Data narození se&nbsp;shodují. Vzhlédne a&nbsp;je překvapen, když stihne v&nbsp;Kvisově tváři poslední, rychle rozmetávané stopy napětí.</span></p>
          <p class="chunk" data-nb-ref-number="93" data-nb-words="13" data-nb-chars="57"><span class="idea" data-nb-ref-number="93" id="idea93" data-nb-words="13" data-nb-chars="57">– Vidím, že&nbsp;vy&nbsp;a&nbsp;nebožka jste narozeni v&nbsp;jeden a&nbsp;týž den.</span></p>
          <p class="chunk" data-nb-ref-number="94" data-nb-words="25" data-nb-chars="159"><span class="idea" data-nb-ref-number="94" id="idea94" data-nb-words="25" data-nb-chars="159">– To&nbsp;mě&nbsp;překvapuje, odpoví Emanuel Kvis svým strojovým, dunivým hlasem. Byl jsem vždycky přesvědčen, že&nbsp;byla daleko mladší. Ale ženy dovedou zastírat svá léta.</span></p>
          <p class="chunk" data-nb-ref-number="95" data-nb-words="6" data-nb-chars="29"><span class="idea" data-nb-ref-number="95" id="idea95" data-nb-words="6" data-nb-chars="29">– Nehádal bych ani vám tolik.</span></p>
          <p class="chunk" data-nb-ref-number="96" data-nb-words="27" data-nb-chars="153"><span class="idea" data-nb-ref-number="96" id="idea96" data-nb-words="27" data-nb-chars="153">Emanuel Kvis poposedne a&nbsp;vypne se&nbsp;nad svou hůlkou. Úsměv mu&nbsp;rozleje tvář v&nbsp;takový neohraničený výraz, jako kdyby byla z&nbsp;vosku a&nbsp;někdo ji&nbsp;chvíli nahříval.</span></p>
          <p class="chunk" data-nb-ref-number="97" data-nb-words="6" data-nb-chars="27"><span class="idea" data-nb-ref-number="97" id="idea97" data-nb-words="6" data-nb-chars="27">– Čas byl ke&nbsp;mně milosrdný.</span></p>
          <p class="chunk" data-nb-ref-number="98" data-nb-words="8" data-nb-chars="43"><span class="idea" data-nb-ref-number="98" id="idea98" data-nb-words="8" data-nb-chars="43">– Vídal jste často nebožku v&nbsp;poslední době?</span></p>
          <p class="chunk" data-nb-ref-number="99" data-nb-words="14" data-nb-chars="99"><span class="idea" data-nb-ref-number="99" id="idea99" data-nb-words="14" data-nb-chars="99">Aniž Emanuel Kvis tuší, je&nbsp;tato otázka, pronesená běžným hovorovým hlasem, pravá otázka soudcovská.</span></p>
          <p class="chunk" data-nb-ref-number="100" data-nb-words="20" data-nb-chars="112"><span class="idea" data-nb-ref-number="100" id="idea100" data-nb-words="20" data-nb-chars="112">– Ach ne, odpoví s&nbsp;hereckou ledabylostí. Neviděl jsem ji&nbsp;léta. Ani se&nbsp;nepamatuji, kdy jsem s&nbsp;ní mluvil naposled.</span></p>
          <p class="chunk" data-nb-ref-number="101" data-nb-words="58" data-nb-chars="372"><span class="idea" data-nb-ref-number="101" id="idea101" data-nb-words="58" data-nb-chars="372">Soudce skloní hlavu nad papíry. Jakými vůbec myšlenkami se&nbsp;to&nbsp;dal posednout? Nemá před sebou vyšetřovance, nýbrž člověka, jejž vyzval podle určení poslední vůle, aby přihlásil svůj dědický nárok, a&nbsp;jehož všechny doklady jsou v&nbsp;pořádku. Nicméně si&nbsp;připomene otázku, kterou kdysi dal nebožce a&nbsp;na niž se&nbsp;mu&nbsp;nedostalo uspokojivé odpovědi. Nemůže se&nbsp;zdržet, aby ji&nbsp;neopakoval.</span></p>
          <p class="chunk" data-nb-ref-number="102" data-nb-words="6" data-nb-chars="36"><span class="idea" data-nb-ref-number="102" id="idea102" data-nb-words="6" data-nb-chars="36">– Nebožka byla vaše blízká příbuzná?</span></p>
          <p class="chunk" data-nb-ref-number="103" data-nb-words="18" data-nb-chars="94"><span class="idea" data-nb-ref-number="103" id="idea103" data-nb-words="18" data-nb-chars="94">– To&nbsp;se&nbsp;nedá přesně říci. Je&nbsp;snad můj vztah k&nbsp;ní důležitý pro posouzení mého dědičného nároku?</span></p>
          <p class="chunk" data-nb-ref-number="104" data-nb-words="12" data-nb-chars="72"><span class="idea" data-nb-ref-number="104" id="idea104" data-nb-words="12" data-nb-chars="72">– Ne, pokud nikdo nebude proti němu protestovat a&nbsp;uplatňovat svůj nárok.</span></p>
          <p class="chunk" data-nb-ref-number="105" data-nb-words="287" data-nb-chars="1777"><span class="idea" data-nb-ref-number="105" id="idea105" data-nb-words="287" data-nb-chars="1777">Před třemi čtvrtěmi roku slečna Libuše Bílá odpověděla soudci podobně odmítavým způsobem na&nbsp;otázku po&nbsp;příbuzenství. Ale zatím není naspěch a&nbsp;ještě najde čas i&nbsp;příležitost, aby se&nbsp;té&nbsp;věci podíval zblízka na&nbsp;zub. A&nbsp;pomyslí si&nbsp;trochu posměšně, že&nbsp;dnes vůbec trpí dojmy, má&nbsp;jich tolik jako šestnáctiletá dívka na&nbsp;prvním jarním výletě. Jeden z&nbsp;nich je, že&nbsp;se&nbsp;tohohle chlapíka nezbaví jen tím, že&nbsp;vyřídí jeho dědickou záležitost. A&nbsp;jiný, daleko mocnější, že&nbsp;neprovádí řádně vyšetřování a&nbsp;že ponechává viníkovi příležitost, aby si&nbsp;s&nbsp;ním pohrával, jak mu&nbsp;libo, a&nbsp;v&nbsp;jeho neschopné osobě zlehčoval zákon a&nbsp;spravedlnost. Což mu&nbsp;připadá zvlášť směšné, když si&nbsp;připamatuje, že&nbsp;tu&nbsp;projednává věc tak hluboce civilní, jako je&nbsp;nesporně dědický nárok. A&nbsp;další z&nbsp;té zmatenice dojmů je&nbsp;nejmocnější a&nbsp;zároveň nejsměšnější: je&nbsp;to&nbsp;nutkání, aby vstal, nasadil si&nbsp;baret, který přece vůbec nemá po&nbsp;ruce, a&nbsp;pronesl rozsudek nad obžalovaným Emanuelem Kvisem, soukromníkem, narozeným devátého devátý roku toho a&nbsp;toho. Ale proč? Vyšetřování nebylo ještě skončeno, žaloba nebyla sepsána, líčení nebylo provedeno. Nevadí. Je&nbsp;nebezpečí v&nbsp;prodlení, právo má&nbsp;tak naspěch, že&nbsp;si&nbsp;probíjí cestu, vylévajíc se&nbsp;ze&nbsp;svého řečiště. Dobrá, a&nbsp;teď proč. Pro zlo, skryté v&nbsp;nás, rozptýlené mezi námi, pro zlo vůbec. Rozsudek sám už&nbsp;je&nbsp;jasný. Vyplývá z&nbsp;předchozího. Odsuzuje se&nbsp;k&nbsp;věčnému zatracení. To&nbsp;se&nbsp;vám povedlo, soudce Dastychu. Seděl jste tu&nbsp;tak dlouho a&nbsp;stravoval se&nbsp;pohledem na&nbsp;rodný statek a&nbsp;úvahami o&nbsp;absolutní spravedlnosti a&nbsp;jejích výkonných orgánech, až&nbsp;jste z&nbsp;toho zpitoměl nadobro. Vynášíte rozsudky nad starým mládencem, který si&nbsp;ve&nbsp;vší počestnosti přišel vyzvednout dědictví po&nbsp;staré panně, jenom pro svou uraženou ješitnost, jenom proto, že&nbsp;jste selhal v&nbsp;odhadování lidí, na&nbsp;něž jste byl vždycky tak pyšný.</span></p>
          <p class="chunk" data-nb-ref-number="106" data-nb-words="6" data-nb-chars="32"><span class="idea" data-nb-ref-number="106" id="idea106" data-nb-words="6" data-nb-chars="32">– Dovolíte mi&nbsp;otázku, pane rado?</span></p>
          <p class="chunk" data-nb-ref-number="107" data-nb-words="25" data-nb-chars="187"><span class="idea" data-nb-ref-number="107" id="idea107" data-nb-words="25" data-nb-chars="187">Soudce, vytržen ze&nbsp;svého blouznivého rozjímání, vzhlédne po­lekaně. Trvá mu&nbsp;chvíli, než sebere svou rozptýlenou pozornost natolik, aby si&nbsp;uvědomil návštěvníkovu otázku. Kývne němě hlavou.</span></p>
          <p class="chunk" data-nb-ref-number="108" data-nb-words="14" data-nb-chars="84"><span class="idea" data-nb-ref-number="108" id="idea108" data-nb-words="14" data-nb-chars="84">– Vyskytl se&nbsp;někdy za&nbsp;vaší dlouhé působnosti případ, že&nbsp;jste nemohl vynést rozsudek?</span></p>
          <p class="chunk" data-nb-ref-number="109" data-nb-words="116" data-nb-chars="699"><span class="idea" data-nb-ref-number="109" id="idea109" data-nb-words="116" data-nb-chars="699">Soudce sejme brejle a&nbsp;zadívá se&nbsp;upřeně na&nbsp;Emanuela Kvise. Proč se&nbsp;ho&nbsp;ptal právě na&nbsp;toto? Je&nbsp;to&nbsp;náhoda, ovšem, ale náhody dovedou být nepříjemnější než záměrné skutky. Je&nbsp;to&nbsp;opravdu náhoda? Co&nbsp;však může vědět tento chlapík, kterého nikdy předtím neviděl, o&nbsp;myšlenkách, jež nebyly nikdy vysloveny? Zdá se, že&nbsp;tu&nbsp;dochází k&nbsp;jakési záměně, soudce se&nbsp;pokouší číst z&nbsp;Kvisovy tváře asi tak, jako se&nbsp;jindy sporné strany pokoušejí číst z&nbsp;jeho vlastní. Mohl by&nbsp;si&nbsp;právě tak dobře položit před sebe prázdný list papíru. Mlčí však už&nbsp;příliš dlouho, dost dlouho, aby to&nbsp;vzbudilo dojem rozpaků. Nasadí si&nbsp;tedy masku odborníka, jejž nezasvěcenec překvapil prostoduchou otázkou, a&nbsp;odpoví s&nbsp;dobře hranou shovívavostí:</span></p>
          <p class="chunk" data-nb-ref-number="110" data-nb-words="56" data-nb-chars="322"><span class="idea" data-nb-ref-number="110" id="idea110" data-nb-words="56" data-nb-chars="322">– Stává se&nbsp;ovšem, že&nbsp;soudu nejsou předloženy důkazy dosti pádné a&nbsp;že pře se&nbsp;protahuje, ale rozsudek musí být nakonec vynesen. Právo si&nbsp;najde vždycky svou cestu a&nbsp;není případů, na&nbsp;něž by&nbsp;zákon nepamatoval. Vyskytnou-li se&nbsp;přece, vynutí si&nbsp;nové zákony. Zákon jde v&nbsp;patách vývoji společnosti a&nbsp;někdy jej i&nbsp;předchází a&nbsp;určuje.</span></p>
          <p class="chunk" data-nb-ref-number="111" data-nb-words="20" data-nb-chars="111"><span class="idea" data-nb-ref-number="111" id="idea111" data-nb-words="20" data-nb-chars="111">Nyní je&nbsp;na&nbsp;posluchači, aby se&nbsp;usmál této malé přednášce, a&nbsp;také to&nbsp;udělá způsobem, který v&nbsp;soudci vzbudí vztek.</span></p>
          <p class="chunk" data-nb-ref-number="112" data-nb-words="38" data-nb-chars="235"><span class="idea" data-nb-ref-number="112" id="idea112" data-nb-words="38" data-nb-chars="235">– Nepochybuji ani dost málo o&nbsp;tom, co&nbsp;jste mi&nbsp;řekl, pane rado. A&nbsp;přece si&nbsp;dovedu představit případ, kde právo, posuzováno očima zákonodárce, nebylo porušeno, ale kdyby bylo viděno jinak, mohlo by&nbsp;se&nbsp;jevit jako nejtvrdší nespravedlnost.</span></p>
          <p class="chunk" data-nb-ref-number="113" data-nb-words="11" data-nb-chars="76"><span class="idea" data-nb-ref-number="113" id="idea113" data-nb-words="11" data-nb-chars="76">Soudce se&nbsp;mračí a&nbsp;předstírá netrpělivost. Dokonce poťukává brejlemi na&nbsp;akta.</span></p>
          <p class="chunk" data-nb-ref-number="114" data-nb-words="42" data-nb-chars="253"><span class="idea" data-nb-ref-number="114" id="idea114" data-nb-words="42" data-nb-chars="253">– Máte na&nbsp;mysli stanovisko postiženého? To&nbsp;je&nbsp;ovšem bezvýznamné. Nesejde dokonce ani na&nbsp;uspokojení toho, komu bylo právem pomoženo. Přes to, že&nbsp;je&nbsp;tu&nbsp;proto, aby pomáhalo těm, kdo se&nbsp;ho&nbsp;dovolávají, postihovalo ty, kdo je&nbsp;chtěli porušit, zůstává nad nimi.</span></p>
          <p class="chunk" data-nb-ref-number="115" data-nb-words="46" data-nb-chars="273"><span class="idea" data-nb-ref-number="115" id="idea115" data-nb-words="46" data-nb-chars="273">Emanuel Kvis se&nbsp;zasměje. Smích uhodí o&nbsp;stěny, spadne na&nbsp;podlahu a&nbsp;rozkutálí se&nbsp;do&nbsp;koutů, a&nbsp;odtud zní a&nbsp;tremoluje, ačkoli Kvis už&nbsp;zavřel ústa. Soudce vzhlédne překvapeně. Nevšiml si&nbsp;ještě nikdy, že&nbsp;by&nbsp;tento pokoj byl schopen ozvěny. Připadá mu&nbsp;to&nbsp;jako břichomluvecký kousek.</span></p>
          <p class="chunk" data-nb-ref-number="116" data-nb-words="32" data-nb-chars="187"><span class="idea" data-nb-ref-number="116" id="idea116" data-nb-words="32" data-nb-chars="187">– Promiňte, omlouvá se&nbsp;Emanuel Kvis a&nbsp;poprvé za&nbsp;té&nbsp;rozmluvy přijímá jeho tvář určitý výraz&nbsp;– je&nbsp;to&nbsp;lokajská pokora, která soudce pronikne pocitem ještě většího odporu než prve jeho smích.</span></p>
          <p class="chunk" data-nb-ref-number="117" data-nb-words="69" data-nb-chars="460"><span class="idea" data-nb-ref-number="117" id="idea117" data-nb-words="69" data-nb-chars="460">– Promiňte, opakuje Kvis, ale představil jste mi&nbsp;tu&nbsp;jakési absolutní právo, zatímco já&nbsp;měl na&nbsp;mysli nikoli stanovisko postiženého, nýbrž stanovisko absolutní spravedlnosti. Právo není absolutní. Právo je&nbsp;požadavek a&nbsp;zákon splňuje pouze takové právo, jež z&nbsp;něho vychází nebo jež lze s&nbsp;ním uvést v&nbsp;soulad. Spravedlnosti je&nbsp;tento postup lhostejný. Vždyť ona právě jím může být uražena. Hledisko zákona podléhá změně, kdežto hledisko spravedlnosti je&nbsp;nezměnitelné.</span></p>
          <p class="chunk" data-nb-ref-number="118" data-nb-words="153" data-nb-chars="880"><span class="idea" data-nb-ref-number="118" id="idea118" data-nb-words="153" data-nb-chars="880">Emanuel Kvis se&nbsp;za&nbsp;řeči naklání nad rukojetí hole, o&nbsp;niž se&nbsp;opírá, a&nbsp;dívá se&nbsp;upřeně na&nbsp;soudce, jako by&nbsp;mu&nbsp;chtěl vemluvit své přesvědčení. Ale soudce si&nbsp;čistí pečlivě brejle ústřižkem papíru, a&nbsp;jak se&nbsp;zdá, věnuje všecku pozornost jenom tomu. Je&nbsp;to&nbsp;takový soudcův zvyk, čistí si&nbsp;brejle mnohokrát za&nbsp;den a&nbsp;není si&nbsp;snad ani vědom, jak dokonale jsou potom ukryty jeho oči za&nbsp;těmi blýskavými skly. Ostatně, proč by&nbsp;soudce Dastych potřeboval skrýt svůj pohled, a&nbsp;třeba právě v&nbsp;tuto chvíli? To&nbsp;jeho bratr Pepek ví&nbsp;lépe, proč si&nbsp;naráží klobouk tak hluboko do&nbsp;čela. Ano, soudcův bratr Pepek a&nbsp;bílé zdi statku na&nbsp;náměstí. Soudce je&nbsp;vidí stále, i&nbsp;když k&nbsp;nim sedí zády. Proč napadlo toho člověka rozprávět o&nbsp;spravedlnosti zrovna s&nbsp;ním, který má&nbsp;před očima takovou vidinu? Tuší vůbec, kolik blouznění probudí v&nbsp;soudci tento zdánlivě abstraktní rozhovor? Ale soudce neuvykl otvírat někomu nitro.</span></p>
          <p class="chunk" data-nb-ref-number="119" data-nb-words="81" data-nb-chars="488"><span class="idea" data-nb-ref-number="119" id="idea119" data-nb-words="81" data-nb-chars="488">– Něco se&nbsp;nám tu&nbsp;popletlo, promluví s&nbsp;rozvážnou pomalostí a&nbsp;nasazuje si&nbsp;přitom skla. Právo není požadavek, právo je&nbsp;mravní skutečnost, vyrostlá ze&nbsp;zákona. Je&nbsp;pravda, že&nbsp;se&nbsp;zákony mění, ale jenom natolik, nakolik se&nbsp;mění náš život a&nbsp;jeho potřeby. Spravedlnost, jak ji&nbsp;zná právní řád, pak tkví jedině v&nbsp;uvádění práv a&nbsp;povinností do&nbsp;souladu se&nbsp;zákonem. Tedy spravedlnost, jak vidíte, je&nbsp;požadavek, a&nbsp;nikoli právo. Připadá-li vám relativní, musíte z&nbsp;toho vinit život, z&nbsp;jehož potřeb vyrostla.</span></p>
          <p class="chunk" data-nb-ref-number="120" data-nb-words="8" data-nb-chars="46"><span class="idea" data-nb-ref-number="120" id="idea120" data-nb-words="8" data-nb-chars="46">Soudce maličko pokrčí rameny a&nbsp;usměje se&nbsp;ústy.</span></p>
          <p class="chunk" data-nb-ref-number="121" data-nb-words="30" data-nb-chars="206"><span class="idea" data-nb-ref-number="121" id="idea121" data-nb-words="30" data-nb-chars="206">– Spravedlnost absolutní? Toť hodnota zcela pomyslná, tak jako absolutno samo. Nežijeme v&nbsp;absolutnu, a&nbsp;nemůžeme tudíž žádat na&nbsp;právním řádu, který slouží reálným potřebám, aby se&nbsp;obíral filozofickými pojmy.</span></p>
          <p class="chunk" data-nb-ref-number="122" data-nb-words="32" data-nb-chars="205"><span class="idea" data-nb-ref-number="122" id="idea122" data-nb-words="32" data-nb-chars="205">Emanuel Kvis sevře hůl mezi koleny, pozdvihne ruce a&nbsp;několikrát lehce, takřka nezvučně tleskne, z&nbsp;jeho tváří vyskočí přehnaně nad­šený úsměv, který se&nbsp;ihned a&nbsp;beze stopy ztratí, jakmile Kvis začne hovořit.</span></p>
          <p class="chunk" data-nb-ref-number="123" data-nb-words="82" data-nb-chars="474"><span class="idea" data-nb-ref-number="123" id="idea123" data-nb-words="82" data-nb-chars="474">– Výborně, pane rado, dal jste za&nbsp;vyučenou smělci, který se&nbsp;bez průpravy pustil na&nbsp;neznámé vody. Ale přece jen mi&nbsp;dovolte, abych si&nbsp;uchoval svou fantastickou představu a&nbsp;šel v&nbsp;ní ještě dál. Dovolte mi, abych ji&nbsp;rozšířil a&nbsp;představoval si&nbsp;člověka, který ví&nbsp;všechno o&nbsp;reálnosti právního řádu, tak asi jako vy, a&nbsp;přece, protože nemá jiné naděje, nepřestává věřit v&nbsp;tu pomyslnou spravedlnost absolutní. Copak se&nbsp;už&nbsp;nestalo, že&nbsp;se&nbsp;naplnila bez ohledu na&nbsp;právní řád a&nbsp;jeho zákony?</span></p>
          <p class="chunk" data-nb-ref-number="124" data-nb-words="85" data-nb-chars="505"><span class="idea" data-nb-ref-number="124" id="idea124" data-nb-words="85" data-nb-chars="505">Emanuel Kvis domluvil, ale jeho hlas jako by&nbsp;se&nbsp;tu&nbsp;ještě chvíli potloukal a&nbsp;doduníval v&nbsp;koutech. Soudce sedí nehybně, blýskavá skla brejlí se&nbsp;upírají na&nbsp;Kvise, oči však není vidět. Snad je&nbsp;vděčen v&nbsp;tuto chvíli své dlouhé zkušenosti, která mu&nbsp;dopřává vyslechnout cokoli a&nbsp;neprozradit své city a&nbsp;myšlenky. Byl by&nbsp;těžkým oříškem pro některého ze&nbsp;svých kolegů, kdyby se&nbsp;jednoho dne stal ze&nbsp;soudce obžalovaným. Je&nbsp;nějaká odezva, třeba velmi vzdálená, toho, co&nbsp;si&nbsp;soudce právě myslí, v&nbsp;tom, co&nbsp;odpovídá Kvisovi?</span></p>
          <p class="chunk" data-nb-ref-number="125" data-nb-words="55" data-nb-chars="333"><span class="idea" data-nb-ref-number="125" id="idea125" data-nb-words="55" data-nb-chars="333">– Právnímu řádu jsou lhostejná přání a&nbsp;naděje, pokud se&nbsp;někdo nepokusí uvésti je&nbsp;ve&nbsp;skutek a&nbsp;nepřekročí přitom zákonná ustanovení. Absolutní spravedlnost, již máte na&nbsp;mysli, se&nbsp;děje mimo naši vůli. Myšlenkou jí&nbsp;nepohnete, a&nbsp;pokusíte-li se&nbsp;jí&nbsp;napomoci, vzal jste spravedlnost do&nbsp;svých rukou a&nbsp;nemůžete už&nbsp;o&nbsp;ní mluvit jako o&nbsp;absolutní.</span></p>
          <p class="chunk" data-nb-ref-number="126" data-nb-words="20" data-nb-chars="112"><span class="idea" data-nb-ref-number="126" id="idea126" data-nb-words="20" data-nb-chars="112">Emanuel Kvis se&nbsp;přikrčil za&nbsp;rukama složenýma na&nbsp;rukověti hůlky a&nbsp;vypadá, jako by&nbsp;číhal. I&nbsp;jeho hlas zní plíživě.</span></p>
          <p class="chunk" data-nb-ref-number="127" data-nb-words="48" data-nb-chars="283"><span class="idea" data-nb-ref-number="127" id="idea127" data-nb-words="48" data-nb-chars="283">– Jste si&nbsp;tak jist naprostou bezmocí myšlenky? Jenom proto, že&nbsp;myšlenkou nemůžete způsobit, aby spadl komín z&nbsp;protější střechy nebo se&nbsp;zastavil rozjetý vlak? Ale spravedlnost, o&nbsp;které mluvíme, není z&nbsp;tohoto řádu věcí. A&nbsp;kdo ví, jednoho dne snad i&nbsp;komín spadne, bude-li jí&nbsp;toho třeba.</span></p>
          <p class="chunk" data-nb-ref-number="128" data-nb-words="30" data-nb-chars="174"><span class="idea" data-nb-ref-number="128" id="idea128" data-nb-words="30" data-nb-chars="174">Soudcova ruka, spočívající volně na&nbsp;stole, se&nbsp;zatne v&nbsp;pěst a&nbsp;začne drtit neviditelný předmět. Je&nbsp;sevřena jen několik krátkých vteřin, pak se&nbsp;otevře a&nbsp;zamíří ke&nbsp;kapse u&nbsp;vesty.</span></p>
          <p class="chunk" data-nb-ref-number="129" data-nb-words="3" data-nb-chars="20"><span class="idea" data-nb-ref-number="129" id="idea129" data-nb-words="3" data-nb-chars="20">– Zajímavý rozhovor.</span></p>
          <p class="chunk" data-nb-ref-number="130" data-nb-words="19" data-nb-chars="125"><span class="idea" data-nb-ref-number="130" id="idea130" data-nb-words="19" data-nb-chars="125">Dříve však než soudce může nakousnout druhou větu nebo vytáhnout hodinky z&nbsp;kapsy, Emanuel Kvis vstane s&nbsp;překotnou rych­lostí.</span></p>
          <p class="chunk" data-nb-ref-number="131" data-nb-words="26" data-nb-chars="153"><span class="idea" data-nb-ref-number="131" id="idea131" data-nb-words="26" data-nb-chars="153">– Prosím za&nbsp;prominutí, pane rado. Okradl jsem vás o&nbsp;drahocenný čas. Nevím, kdy přestat, rozpovídám-li se. A&nbsp;téma, jak jste sám pravil, bylo tak zajímavé.</span></p>
          <p class="chunk" data-nb-ref-number="132" data-nb-words="42" data-nb-chars="249"><span class="idea" data-nb-ref-number="132" id="idea132" data-nb-words="42" data-nb-chars="249">Soudce se&nbsp;nenamáhá se&nbsp;zdvořilostí. Zůstane sedět, dokonce i&nbsp;hodinky vyjme, pohlédne na&nbsp;ně&nbsp;a&nbsp;vloží je&nbsp;opět pečlivě do&nbsp;kapsy. Ale návštěvník jako by&nbsp;nyní sám chtěl napravit svou chybu. Mluví překotně, přezdvořile a&nbsp;úlisně, spěchá, aby už&nbsp;byl ze&nbsp;dveří.</span></p>
          <p class="chunk" data-nb-ref-number="133" data-nb-words="20" data-nb-chars="108"><span class="idea" data-nb-ref-number="133" id="idea133" data-nb-words="20" data-nb-chars="108">– Do&nbsp;domku se&nbsp;tedy mohu nastěhovat ihned, rozuměl-li jsem vám dobře. A&nbsp;klíč dostanu od&nbsp;té&nbsp;ženy z&nbsp;chudobince.</span></p>
          <p class="chunk" data-nb-ref-number="134" data-nb-words="39" data-nb-chars="219"><span class="idea" data-nb-ref-number="134" id="idea134" data-nb-words="39" data-nb-chars="219">– Nejtková se&nbsp;jmenuje. Poklízela u&nbsp;vaší, soudce zaváhá, jako by&nbsp;hledal správné pojmenování&nbsp;– nebo snad strojí Kvisovi léčku?&nbsp;–, ale když se&nbsp;nedočká, doplní se&nbsp;sám: u&nbsp;vaší předchůdkyně a&nbsp;dohlížela na&nbsp;dům i&nbsp;po její smrti.</span></p>
          <p class="chunk" data-nb-ref-number="135" data-nb-words="26" data-nb-chars="150"><span class="idea" data-nb-ref-number="135" id="idea135" data-nb-words="26" data-nb-chars="150">Návštěvník se&nbsp;zachvěje a&nbsp;celá jeho postava se&nbsp;jaksi scvrkne, tvář se&nbsp;mu&nbsp;zkrabatí do&nbsp;nesčetných vrásek, v&nbsp;očích mu&nbsp;to&nbsp;zamžiká strachem a&nbsp;zahoří zlobou.</span></p>
          <p class="chunk" data-nb-ref-number="136" data-nb-words="9" data-nb-chars="67"><span class="idea" data-nb-ref-number="136" id="idea136" data-nb-words="9" data-nb-chars="67">– Nebylo třeba, nebylo třeba, zabreptá vyšeptalým stařeckým hlasem.</span></p>
          <p class="chunk" data-nb-ref-number="137" data-nb-words="13" data-nb-chars="72"><span class="idea" data-nb-ref-number="137" id="idea137" data-nb-words="13" data-nb-chars="72">Soudce vstane překvapen tou proměnou a&nbsp;snad se&nbsp;i&nbsp;chystá k&nbsp;němu pokročit.</span></p>
          <p class="chunk" data-nb-ref-number="138" data-nb-words="7" data-nb-chars="36"><span class="idea" data-nb-ref-number="138" id="idea138" data-nb-words="7" data-nb-chars="36">– Čeho nebylo třeba? zeptá se&nbsp;ostře.</span></p>
          <p class="chunk" data-nb-ref-number="139" data-nb-words="22" data-nb-chars="123"><span class="idea" data-nb-ref-number="139" id="idea139" data-nb-words="22" data-nb-chars="123">Ale Emanuel Kvis už&nbsp;se&nbsp;vzpamatoval, vzpřímil se, i&nbsp;tvář se&nbsp;mu&nbsp;dohladka vyrovnala a&nbsp;do očí se&nbsp;vrátil plíživě pokorný pohled.</span></p>
          <p class="chunk" data-nb-ref-number="140" data-nb-words="26" data-nb-chars="156"><span class="idea" data-nb-ref-number="140" id="idea140" data-nb-words="26" data-nb-chars="156">– Prosím za&nbsp;prominutí, pouhé nedorozumění. Chtěl jsem jen říci, že&nbsp;vám děkuji za&nbsp;vaši laskavost a&nbsp;ochotu. Doufám, že&nbsp;mi&nbsp;bude dovoleno vás častěji pozdravit.</span></p>
          <p class="chunk" data-nb-ref-number="141" data-nb-words="16" data-nb-chars="83"><span class="idea" data-nb-ref-number="141" id="idea141" data-nb-words="16" data-nb-chars="83">– V&nbsp;městě tak malém, jako je&nbsp;naše, odpoví soudce, se&nbsp;lidé sobě nevyhnou. Dobrý den.</span></p>
          <p class="chunk" data-nb-ref-number="142" data-nb-words="19" data-nb-chars="122"><span class="idea" data-nb-ref-number="142" id="idea142" data-nb-words="19" data-nb-chars="122">Ustupuje pozpátku dostihne návštěvník dveří, nahmatá kliku, a&nbsp;zůstávaje stále čelem k&nbsp;soudci a&nbsp;ukláněje se, zmizí za&nbsp;nimi.</span></p>
          <p class="chunk" data-nb-ref-number="143" data-nb-words="94" data-nb-chars="577"><span class="idea" data-nb-ref-number="143" id="idea143" data-nb-words="94" data-nb-chars="577">Přednosta byteňského okresního soudu jde k&nbsp;oknu a&nbsp;čeká, až&nbsp;Emanuel Kvis vyjde z&nbsp;budovy. Vidí ho&nbsp;mířit na&nbsp;cestičku ke&nbsp;kašně, tam odbočí, obejde parčík a&nbsp;zapadne do&nbsp;širokého vjezdu hotelu U&nbsp;Koníčka. Soudce však zůstane ještě chvíli u&nbsp;okna. Nedívá se&nbsp;na&nbsp;nic určitého, možná, že&nbsp;vůbec nevnímá žádné z&nbsp;těch drobných každodenních dějství, jež se&nbsp;odehrávají na&nbsp;náměstí, jenom zhluboka vdechuje voňavý červnový vzduch. Z&nbsp;komína na&nbsp;protější střeše stoupá sloupek bílého, sluncem prosvětleného dýmu a&nbsp;rychle se&nbsp;rozplývá v&nbsp;rozechvělém vzduchu.&nbsp;– I&nbsp;ten komín spadne, bude-li jí&nbsp;toho třeba.</span></p>
          <p class="chunk" data-nb-ref-number="144" data-nb-words="103" data-nb-chars="613"><span class="idea" data-nb-ref-number="144" id="idea144" data-nb-words="103" data-nb-chars="613">Soudce se&nbsp;prudce odvrátí od&nbsp;okna a&nbsp;přistoupí ke&nbsp;stolu. Několika rychlými, skoro štítivými pohyby složí akta týkající se&nbsp;dědictví po&nbsp;Libuši Bílé a&nbsp;zasune je&nbsp;do&nbsp;registratury. Pak přechází dlouhými kroky po&nbsp;pokoji a&nbsp;vypadá jako člověk, který se&nbsp;rozhoduje, nemá-li odtud odejít. Nestačilo mu&nbsp;těch několik doušků vzduchu u&nbsp;okna, potřeboval by&nbsp;se&nbsp;v&nbsp;něm vykoupat celý. Znova se&nbsp;vrátí ke&nbsp;stolu, vezme ústřižek papíru a&nbsp;napíše na&nbsp;něj velkým písmem: <em>Absolutní spravedlnost</em>. Dívá se&nbsp;chvíli na&nbsp;svůj výtvor, pak roztrhá papírek na&nbsp;kousky a&nbsp;hodí je&nbsp;do&nbsp;koše na&nbsp;papír. Zaboří hlavu do&nbsp;dlaní a&nbsp;znehybní v&nbsp;železném objetí myšlenky.</span></p>
          <p class="chunk" data-nb-ref-number="145" data-nb-words="36" data-nb-chars="197"><span class="idea" data-nb-ref-number="145" id="idea145" data-nb-words="36" data-nb-chars="197">Vzpomíná na&nbsp;děda z&nbsp;matčiny strany. Copak to&nbsp;není pravda, že&nbsp;je&nbsp;mrtev a&nbsp;že jeho šílenství zemřelo s&nbsp;ním? Bylo by&nbsp;tak pěkné, kdyby se&nbsp;stařík plížil tvou krví, neuspokojen osudem, jehož se&nbsp;mu&nbsp;dostalo.</span></p>
          <p class="chunk" data-nb-ref-number="146" data-nb-words="4" data-nb-chars="20"><span class="idea" data-nb-ref-number="146" id="idea146" data-nb-words="4" data-nb-chars="20">Sudič v&nbsp;krvi soudce.</span></p>
          <p class="chunk" data-nb-ref-number="147" data-nb-words="66" data-nb-chars="419"><span class="idea" data-nb-ref-number="147" id="idea147" data-nb-words="66" data-nb-chars="419">Dovedeš si&nbsp;představit něco ironičtějšího? Ještě dnes pověst o&nbsp;něm koluje Bytní, ozdobena příkrasami, jež nás nezajímají. Byl to&nbsp;sudič, o&nbsp;jakých vyprávějí knihy, a&nbsp;ve sporu o&nbsp;služebnost přišel na&nbsp;buben. Když se&nbsp;vrátil od&nbsp;posledního stání, jež rozhodlo s&nbsp;konečnou platností proti němu, vloudil se&nbsp;do&nbsp;věže děkanského chrámu a&nbsp;jal se&nbsp;vyzvánět umíráčkem. Lidem, kteří se&nbsp;na&nbsp;něho seběhli, prohlásil:&nbsp;– Odzváním spravedlnosti!</span></p>
          <p class="chunk" data-nb-ref-number="148" data-nb-words="28" data-nb-chars="180"><span class="idea" data-nb-ref-number="148" id="idea148" data-nb-words="28" data-nb-chars="180">Statek koupil v&nbsp;dražbě sedlák, který nad ním vyhrál spor. A&nbsp;stařík žil potom na&nbsp;výměnku Dastychovic statku, nemluvný a&nbsp;zpola šílený. Promluvil-li vůbec, mluvil jen o&nbsp;spravedlnosti.</span></p>
          <p class="chunk" data-nb-ref-number="149" data-nb-words="61" data-nb-chars="323"><span class="idea" data-nb-ref-number="149" id="idea149" data-nb-words="61" data-nb-chars="323">– Někde musí být, říkal o&nbsp;ní a&nbsp;myslel na&nbsp;ni&nbsp;jako na&nbsp;dceru, která se&nbsp;zpronevěřila svému rodu a&nbsp;cti a&nbsp;utekla s&nbsp;prašivým pacholkem. Čekal na&nbsp;její návrat a&nbsp;pokání. Děti se&nbsp;ho&nbsp;bály. Když k&nbsp;němu přišly na&nbsp;výměnek, chytal je&nbsp;za&nbsp;ruce, a&nbsp;nakláněje hlavu na&nbsp;stranu, jako by&nbsp;naslouchal blížícím se&nbsp;krokům, šeptal:&nbsp;– Slyšíte? Přichází.</span></p>
          <p class="chunk" data-nb-ref-number="150" data-nb-words="102" data-nb-chars="621"><span class="idea" data-nb-ref-number="150" id="idea150" data-nb-words="102" data-nb-chars="621">Nejpodivnější na&nbsp;této historce je, že&nbsp;stařík se&nbsp;opravdu toho, o&nbsp;čem věřil, že&nbsp;je&nbsp;to&nbsp;spravedlnost, dočkal. Jedné srpnové neděle, kdy všechna úroda už&nbsp;byla pod střechami a&nbsp;Byteň voněla a&nbsp;vyhrávala obžínkami, vzplál dědův ztracený statek a&nbsp;do večera z&nbsp;něho zbyla jen hromádka dýmajících trosek. Stařík, když se&nbsp;o&nbsp;tom doslechl, přibelhal se&nbsp;k&nbsp;ohni za&nbsp;ostatními. Stál tam, oči i&nbsp;srdce plné těch šlehajících plamenů, pochechtával se&nbsp;a&nbsp;blekotal:&nbsp;– Vidíte ji? Přišla. Nemohli ho&nbsp;dostat domů, dokud se&nbsp;poslední plamen nezhroutil. Pak ulehl, a&nbsp;nepromluviv už&nbsp;jediného slova, zemřel ještě té&nbsp;noci s&nbsp;nejšťastnějším úsměvem kolem rtů.</span></p>
          <p class="chunk" data-nb-ref-number="151" data-nb-words="32" data-nb-chars="192"><span class="idea" data-nb-ref-number="151" id="idea151" data-nb-words="32" data-nb-chars="192">Hezká historka, na&nbsp;mou věru. Ale co&nbsp;má&nbsp;společného Filip Dastych, vzdělaný právník, vážený a&nbsp;neúplatný sudí a&nbsp;rozmyslný muž, se&nbsp;šíleným výměnkářem? Nic, zhola a&nbsp;načisto nic, jen trochu té&nbsp;krve.</span></p>
        </section>
        <section>
          <p class="chunk" data-nb-ref-number="152" data-nb-words="63" data-nb-chars="415"><span class="idea" data-nb-ref-number="152" id="idea152" data-nb-words="63" data-nb-chars="415">Elektrický motor v&nbsp;řezárně vydá táhlý hvizd, než se&nbsp;rozběhne naplno a&nbsp;přejde v&nbsp;tichý dusot pravidelných obrátek. Pak se&nbsp;ozve řezačka: chrust, chrust, rychleji: chrust, chrust, chrust, chrust, stále rychleji, až&nbsp;i&nbsp;ona se&nbsp;ustálí na&nbsp;tempu, sděleném jí&nbsp;převodním řemenem. Naslouchaje zpovzdáli tomuto zvuku, můžeš mít dojem, jako by&nbsp;život na&nbsp;statku běžel sám, řízen neviditelnými skřítky, a&nbsp;nepotřeboval lidských rukou.</span></p>
          <p class="chunk" data-nb-ref-number="153" data-nb-words="51" data-nb-chars="340"><span class="idea" data-nb-ref-number="153" id="idea153" data-nb-words="51" data-nb-chars="340">Statkář Josef Dastych sedí v&nbsp;kanceláři, v&nbsp;tom zamykaném, krom něho nikomu přístupném pokoji. Sedí ve&nbsp;starém tvrdém křesle, potaženém zčernalou hovězinou, v&nbsp;němž sedával jeho otec. Jenomže nebožtík Gabriel Dastych tu&nbsp;smlouval pachty, naléval rozum šafáři, vrtal se&nbsp;v&nbsp;odborných knihách a&nbsp;vymýšlel chytračiny, jež mu&nbsp;vždycky přinesly do&nbsp;kapsy.</span></p>
          <p class="chunk" data-nb-ref-number="154" data-nb-words="85" data-nb-chars="558"><span class="idea" data-nb-ref-number="154" id="idea154" data-nb-words="85" data-nb-chars="558">Zůstalo tu&nbsp;po&nbsp;něm všechno, jak to&nbsp;zanechal. I&nbsp;podložka se&nbsp;zelenými pijavými listy na&nbsp;rozviklaném psacím stole, stojan s&nbsp;dýmkami, zasklená empírová skříň s&nbsp;dřevěnými soškami svatých, jak je&nbsp;nasbíral po&nbsp;dalekém okolí, těžká dubová police s&nbsp;knihami, zakrytá jelenicovou záclonou, i&nbsp;nepohodlné odpočívadlo s&nbsp;trojdílným opěradlem. Na&nbsp;stěnách visívaly portréty Gabriela Dastycha a&nbsp;obou jeho žen, průměrné práce vyhlášeného tehdy pražského portrétisty. Josef Dastych nechal z&nbsp;nich na&nbsp;stěně jen obraz své matky. Oba ostatní sňal a&nbsp;postavil za&nbsp;pohovku tvářemi ke&nbsp;zdi.</span></p>
          <p class="chunk" data-nb-ref-number="155" data-nb-words="126" data-nb-chars="744"><span class="idea" data-nb-ref-number="155" id="idea155" data-nb-words="126" data-nb-chars="744">Gabriel Dastych sem chodíval pracovat, přemýšlet i&nbsp;odpočívat. Bůh ví, proč sem chodí jeho syn z&nbsp;druhého manželství, Josef. Vejde a&nbsp;otočí za&nbsp;sebou klíčem, který nechá v&nbsp;zámku, aby nikdo nemohl nahlížet klíčovou dírkou. Pak stojí zády ke&nbsp;dveřím a&nbsp;rozhlíží se&nbsp;pokojíkem, jako by&nbsp;očekával, že&nbsp;tu&nbsp;najde nějakého vetřelce. Dýchá rychle a&nbsp;srdce mu&nbsp;buší, podobá se&nbsp;uprchlíkovi, který v&nbsp;poslední chvíli vpadl do&nbsp;záchranného úkrytu. Ale možná, že&nbsp;je&nbsp;to&nbsp;s&nbsp;ním jiné. Třeba mu&nbsp;tento pokojík připadá jako past, kterou denně pokouší, a&nbsp;čeká jen, kdy za&nbsp;ním sklapne, aby ho&nbsp;víc nepustila. Uklidňuje se. Odsune klobouk z&nbsp;čela, pak jej i&nbsp;sejme a&nbsp;odhodí na&nbsp;pohovku, kam ta&nbsp;hučka dopadne se&nbsp;suchým chrastotem slámy, vyluhované nesčetnými dešti a&nbsp;přepálené sluncem.</span></p>
          <p class="chunk" data-nb-ref-number="156" data-nb-words="225" data-nb-chars="1261"><span class="idea" data-nb-ref-number="156" id="idea156" data-nb-words="225" data-nb-chars="1261">Ve&nbsp;vyřezávaných hodinách s&nbsp;kukačkou zahrčí; chystají se&nbsp;odbíjet. Josef Dastych k&nbsp;nim přistoupí a&nbsp;zastaví kyvadlo. Natáhne je&nbsp;a&nbsp;spustí opět, až&nbsp;bude odcházet. Potřebuje ticho, naprosté ticho, aby mohl naslouchat. Pochod hodin ho&nbsp;vyrušuje a&nbsp;nahání mu&nbsp;hrůzu. Obecně se&nbsp;o&nbsp;hodinách soudí, že&nbsp;měří čas. Ale hodiny jsou víc, hodiny jsou ďáblův stroj, který se&nbsp;řítí na&nbsp;jedné koleji dvěma směry, sám proti sobě. Vlekou se&nbsp;s&nbsp;nákladem minulosti, který je&nbsp;každou vteřinu těžší&nbsp;– teď vím, co&nbsp;bylo, ale co&nbsp;přichází teď?&nbsp;– ano, a&nbsp;ženou se&nbsp;nezměnitelnou rychlostí z&nbsp;budoucna, neboť to, co&nbsp;vezou, nemá ještě váhy, tak jako by&nbsp;to&nbsp;byl&nbsp;– chachacha&nbsp;– prázdný vepřový měchýř, do&nbsp;něhož bude teprve nabrán obsah. Nikdo to&nbsp;o&nbsp;nich neví, jenom Josef Dastych rozřešil jejich záhadu, jednu z&nbsp;mnoha, o&nbsp;nichž tu&nbsp;o&nbsp;samotě přemýšlí. Ví&nbsp;také, že&nbsp;v&nbsp;jednu chvíli se&nbsp;tento stroj, který se&nbsp;řítí dvěma směry sám proti sobě, srazí, a&nbsp;srazí se&nbsp;právě v&nbsp;něm, v&nbsp;Josefu Dastychovi, a&nbsp;tehdy se&nbsp;rázem naplní ten prázdný měchýř a&nbsp;naplní se&nbsp;tak, až&nbsp;praskne. Je&nbsp;jasné, že&nbsp;všechno, co&nbsp;bylo, bude rozdrceno v&nbsp;té strašné srážce, nelze však uhádnout, co&nbsp;zbude z&nbsp;měchýře, protože se&nbsp;vůbec neví, jaký bude jeho obsah. Statkář se&nbsp;děsí té&nbsp;chvíle, a&nbsp;přece je&nbsp;na&nbsp;ni&nbsp;bláznivě zvědav. Ale nechce ji&nbsp;pokoušet ani přivolávat.</span></p>
          <p class="chunk" data-nb-ref-number="157" data-nb-words="122" data-nb-chars="690"><span class="idea" data-nb-ref-number="157" id="idea157" data-nb-words="122" data-nb-chars="690">Proto nenosí hodinky. V&nbsp;celém domě není jdoucích hodin, statkář je&nbsp;všechny polámal a&nbsp;jeho žena a&nbsp;dcera musí nosit náramkové hodinky. Jenom v&nbsp;tomto pokoji jdou hodiny, a&nbsp;to zas jen tehdy, když tu&nbsp;on&nbsp;není. Statkář je&nbsp;natahuje proto, aby děsily staříka Balchána, ale nikdy je&nbsp;neřídí. Zastaví je, když přijde, a&nbsp;spustí je, když odchází, tam, kde se&nbsp;zastavily. Chtěl si&nbsp;dopřát malé potěšení, dodatečně však přišel na&nbsp;to, že&nbsp;si&nbsp;tím vlastně posloužil. Hodiny nejdou správně, stroj se&nbsp;mate, a&nbsp;kdo ví, možná, že&nbsp;chvíle srážky se&nbsp;oddálí, nebo že&nbsp;k&nbsp;ní ani nedojde. Statkář se&nbsp;pochechtává, jak na&nbsp;ně&nbsp;vyzrál, a&nbsp;kukačka kuká půlnoc ve&nbsp;tři hodiny ráno nebo jednu hodinu v&nbsp;deset dopoledne, každý den jinak.</span></p>
          <p class="chunk" data-nb-ref-number="158" data-nb-words="80" data-nb-chars="487"><span class="idea" data-nb-ref-number="158" id="idea158" data-nb-words="80" data-nb-chars="487">Statkář stojí uprostřed pokoje, hlavu přikrčil trochu mezi ramena a&nbsp;naslouchá. To&nbsp;ticho, to&nbsp;lahodné, dobré ticho! Nikdy ho&nbsp;nebude mít dost. A&nbsp;nic se&nbsp;tu&nbsp;nepohne. Věci odpočívají na&nbsp;svých místech a&nbsp;zabrány do&nbsp;sebe naslouchají snad tichu a&nbsp;čekají tak jako on. Jen zvenčí je&nbsp;slyšet hltavé, ale zdušené chrustání řezačky a&nbsp;občas táhlé, blažené kuropění slepic, opilých sluncem, nebo nedočkavé zabučení jalůvky. Ale každým z&nbsp;těch zvuků ticho v&nbsp;pokoji jako by&nbsp;se&nbsp;prohlubovalo a&nbsp;mámivěji sládlo.</span></p>
          <p class="chunk" data-nb-ref-number="159" data-nb-words="68" data-nb-chars="412"><span class="idea" data-nb-ref-number="159" id="idea159" data-nb-words="68" data-nb-chars="412">V&nbsp;dubové polici vedle psacího stolu spí za&nbsp;těžkou jelenicovou záclonou knihy, z&nbsp;nichž Gabriel Dastych čerpal svou hospodářskou moudrost. Jednu z&nbsp;nich, lhostejno kterou a&nbsp;snad pokaždé jinou, mívá před sebou otevřenu jeho syn, když sedí v&nbsp;otcově křesle. V&nbsp;některé z&nbsp;těch knih je&nbsp;skryta odpověď na&nbsp;otázku, proč se&nbsp;Gabrielu Dastychovi dařilo všechno, co&nbsp;jeho synu se&nbsp;rozpadá pod rukama. Ale statkář ji&nbsp;nikdy nenajde.</span></p>
          <p class="chunk" data-nb-ref-number="160" data-nb-words="180" data-nb-chars="1050"><span class="idea" data-nb-ref-number="160" id="idea160" data-nb-words="180" data-nb-chars="1050">Čte a&nbsp;věty se&nbsp;mu&nbsp;člení v&nbsp;slova a&nbsp;slova hynou opuštěna svými druhy. Bloudí chodbami jeho mozku, jako by&nbsp;to&nbsp;byl dům bez oken, každou chvíli narážejí na&nbsp;dveře, k&nbsp;nimž nemají klíče, a&nbsp;křičí hrůzou, dovolávajíce se&nbsp;světla, pomoci, osvobození. Zmírají každé jinde a&nbsp;statkářovy myšlenky zakopávají na&nbsp;svých cestách o&nbsp;jejich kosti, o&nbsp;vyschlé mumie slov, jimž nedovedou vdechnout život. Vlekou je&nbsp;bezradně s&nbsp;sebou, dokud je&nbsp;někde neztratí nebo nenaleznou nové. Ale často se&nbsp;jich polekají a&nbsp;rozpadnou se&nbsp;vedle nich. Pak není už&nbsp;slyšet nic než plíživé šelesty, a&nbsp;statkář, lokty na&nbsp;okraji stolu a&nbsp;ruce na&nbsp;uších, oči vytřeštěné, ale nevidoucí, čeká, jakou dnes na&nbsp;sebe vezmou podobu. Proč ti&nbsp;uhynul už&nbsp;třetí vrh prasátek ve&nbsp;čtvrt roce? Co&nbsp;tě&nbsp;napadlo vysít kmín na&nbsp;Shoně? Na&nbsp;Shoně kmín, chacha. Proč je&nbsp;prázdná stáj pro plemeníky? Pšenici sbírá po&nbsp;zrníčku, desetitisíce se&nbsp;mu&nbsp;sypou z&nbsp;hrsti. Neudržíš! Neudržíš! Dal mrkev na&nbsp;Pláňova a&nbsp;vyhnila mu. Čtyry strychy mrkve. Co&nbsp;je&nbsp;to&nbsp;tu&nbsp;za&nbsp;smrad, lidičky? To&nbsp;Pepek Dastychů, pan statkář, sklízí mrkev. Čtyry strychy mrkve.</span></p>
        </section>
        <section>
          <p class="chunk" data-nb-ref-number="161" data-nb-words="21" data-nb-chars="98"><em><span class="idea" data-nb-ref-number="161" id="idea161" data-nb-words="4" data-nb-chars="25">Na Pláňovech mrkev hnije,<br></span>
<span class="idea" data-nb-ref-number="162" id="idea162" data-nb-words="6" data-nb-chars="27">Pepek Dastych se&nbsp;v&nbsp;ní ryje.<br></span>
<span class="idea" data-nb-ref-number="163" id="idea163" data-nb-words="6" data-nb-chars="24">Ryje se&nbsp;v&nbsp;ní jako prase,<br></span>
<span class="idea" data-nb-ref-number="164" id="idea164" data-nb-words="5" data-nb-chars="22">zaseje ji&nbsp;na&nbsp;rok zase.</span></em></p>
        </section>
        <section>
          <p class="chunk" data-nb-ref-number="162" data-nb-words="2" data-nb-chars="8"><span class="idea" data-nb-ref-number="165" id="idea165" data-nb-words="2" data-nb-chars="8">– Kušte!</span></p>
          <p class="chunk" data-nb-ref-number="163" data-nb-words="255" data-nb-chars="1515"><span class="idea" data-nb-ref-number="166" id="idea166" data-nb-words="255" data-nb-chars="1515">Statkář odtrhne dlaně z&nbsp;uší a&nbsp;vzpřímí se&nbsp;nad stolem. Hlasy však utichly, jen slepice kuropějí a&nbsp;řezačka hltavě chrustá svou polední dávku. Podivnou hru tu&nbsp;statkář provozuje. Chodí sem proto, aby ty&nbsp;hlasy probouzel a&nbsp;slyšel, ale nemůže si&nbsp;je&nbsp;podmanit; křičí vždycky, co&nbsp;se&nbsp;jim zachce, a&nbsp;dráždí ho&nbsp;k&nbsp;vražedné zuřivosti. Ví, že&nbsp;nikdy nebudou říkat nic příjemného, chce jim však vzdorovat a&nbsp;dokázat, že&nbsp;nemají pravdu, nebo snad věří, že&nbsp;se&nbsp;mu&nbsp;jednoho dne poštěstí chytit jejich původce. Slyšels je&nbsp;křičet: Neudržíš? To&nbsp;oni se&nbsp;mu&nbsp;pokoušejí vyrvat statek z&nbsp;rukou, dávají hynout vepříkům, spalují kmín sluncem a&nbsp;napadají hnilobou jeho mrkev. Víš, proč jeho nevlastní bratr, soudce Dastych, sedí už&nbsp;na&nbsp;dvacátý rok naproti přes náměstí a&nbsp;beznadějně stárne na&nbsp;místě, jež ho&nbsp;není důstojno? Čeká, až&nbsp;se&nbsp;jim to&nbsp;podaří. Všichni kolem něho čekají, celá Byteň natáhla krk a&nbsp;oči se&nbsp;jí&nbsp;blýskají chtivostí, jako by&nbsp;přihlížela zápasu, jehož výsledek je&nbsp;napřed všem znám. Slyšels písničku, kterou mu&nbsp;zpívali kluci loni na&nbsp;podzim, jak jen vytáhl paty z&nbsp;domu? Chtějí vidět, jak mu&nbsp;bude statek vyrván z&nbsp;rukou, jak ho&nbsp;bratrova noha vykopne ze&nbsp;vrat dvora, jak bude stát nahý, o&nbsp;všechno obrán, uprostřed byteňského náměstí. Proč se&nbsp;rozpadají věty v&nbsp;otcových knihách a&nbsp;proč umírají jejich slova, dříve než si&nbsp;je&nbsp;stačí zapamatovat? To&nbsp;všechno ty&nbsp;hlasy. Polykají je&nbsp;a&nbsp;pak je&nbsp;na&nbsp;něho vyplivují k&nbsp;nepoznání změněná. Jenomže Dastych, Josef Dastych, se&nbsp;jim nepoddá, dovede vzdorovat, nikdo si&nbsp;neumí ani představit, jak a&nbsp;čemu všemu dovede vzdorovat.</span></p>
          <p class="chunk" data-nb-ref-number="164" data-nb-words="188" data-nb-chars="1069"><span class="idea" data-nb-ref-number="167" id="idea167" data-nb-words="188" data-nb-chars="1069">Statkář sebere knihu, z&nbsp;níž se&nbsp;pokoušel číst, a&nbsp;vrátí ji&nbsp;na&nbsp;místo v&nbsp;polici, kde po&nbsp;ní&nbsp;zeje mezera. Pak se&nbsp;skloní a&nbsp;z&nbsp;prostory za&nbsp;nejtěžšími svazky vytáhne láhev a&nbsp;balíček. Láhev je&nbsp;až&nbsp;po&nbsp;hrdlo plná zlatožluté tekutiny; jak ji&nbsp;statkář nese, sluneční paprsek se&nbsp;jí&nbsp;dotkne a&nbsp;rozžehne v&nbsp;ní ohnivé pablesky. Dastych se&nbsp;na&nbsp;ni&nbsp;dívá, ruce, spočívající na&nbsp;opěradlech starého křesla, se&nbsp;zatínají a&nbsp;celé jeho tělo vzepřeno na&nbsp;loktech se&nbsp;vysouvá do&nbsp;výše a&nbsp;tuhne, hýždě se&nbsp;už&nbsp;ani nedotýkají sedadla. Pak toto napětí povolí, statkář se&nbsp;zhroutí do&nbsp;křesla, ale zároveň hmátne po&nbsp;láhvi, vytrhne z&nbsp;ní zátku a&nbsp;přistrčí ji&nbsp;k&nbsp;nosu. Čichá k&nbsp;ní náruživě, chtivě, tak na&nbsp;něho působí ten nadcházející doušek, že&nbsp;se&nbsp;celý roztřese. Láhev se&nbsp;vznáší zdvíhána třaslavýma rukama, dotýká se&nbsp;rtů, už&nbsp;zbývá jen naklonit a&nbsp;otevřít ústa. Ale statkář odvrátí hlavu, vrazí zátku do&nbsp;hrdla láhve a&nbsp;postaví ji&nbsp;na&nbsp;stůl. Padne zpátky do&nbsp;křesla, dýchá těžce, uklidňuje se, podobá se&nbsp;člověku, který dlouhé hodiny visel nad srázem a&nbsp;byl zachráněn ve&nbsp;chvíli, kdy slabost mu&nbsp;páčila prsty sevřené kolem spásného kmene.</span></p>
          <p class="chunk" data-nb-ref-number="165" data-nb-words="26" data-nb-chars="193"><span class="idea" data-nb-ref-number="168" id="idea168" data-nb-words="26" data-nb-chars="193">Zvenčí se&nbsp;přestala ozývat řezačka a&nbsp;její udýchaný chrustot nahradilo klepání dřevěných podrážek podělávků[^3] a&nbsp;chřestění kravských řetězů. Polední krmení začalo. Statkář však nevnímá té&nbsp;změny.</span></p>
          <p class="chunk" data-nb-ref-number="166" data-nb-words="218" data-nb-chars="1157"><span class="idea" data-nb-ref-number="169" id="idea169" data-nb-words="218" data-nb-chars="1157">Začal se&nbsp;zabývat něčím jiným. Vybalil z&nbsp;novin zánovní karty a&nbsp;rozmíchává je&nbsp;rukama ještě rozechvělýma, které se&nbsp;klidní, jakmile karty několikrát proběhnou z&nbsp;dlaně do&nbsp;dlaně. Pak je&nbsp;položí na&nbsp;stůl, sejme z&nbsp;hromádky dva svrchní listy, na&nbsp;něž čekal po&nbsp;celou tu&nbsp;tichou, zoufanlivou hru. Dvě esa. Nedovede si&nbsp;už&nbsp;vzpomenout, kolik nebo co&nbsp;na&nbsp;ně&nbsp;vsadil. Ostatně na&nbsp;tom teď nesejde. Drží dvě esa a&nbsp;nemusí se&nbsp;ani dívat, jaký list padne jeho protivníkovi. Vyhrál by, ať&nbsp;vsadil cokoli. Opře ty&nbsp;dvě karty o&nbsp;láhev s&nbsp;pálenkou a&nbsp;dívá se&nbsp;na&nbsp;ně&nbsp;u&nbsp;vytržení. Mohl by&nbsp;hrát, kdyby chtěl, to&nbsp;se&nbsp;rozumí, nikdo by&nbsp;mu&nbsp;v&nbsp;tom nemohl bránit, a&nbsp;vyhrával by. Ty&nbsp;dvě karty to&nbsp;dokazují. Všechny dřívější prohry nic neznamenají, nakonec mu&nbsp;každý den vyjdou dvě esa&nbsp;– dovede tu&nbsp;sedět tak dlouho, až&nbsp;se&nbsp;objeví. A&nbsp;mohl by&nbsp;pít jako nikdo druhý, mohl by&nbsp;do&nbsp;sebe lít celé noci ten zlatý oheň, radovat se&nbsp;z&nbsp;toho, jak se&nbsp;mu&nbsp;mísí s&nbsp;krví a&nbsp;koluje žhavě žilami, jak ho&nbsp;zdvíhá a&nbsp;unáší jako červnový oblak, vysoko nad zemí a&nbsp;skuhráním všech, kdož o&nbsp;něm pochybují, mohl by&nbsp;pít a&nbsp;přinášelo by&nbsp;mu&nbsp;to&nbsp;jenom větší sílu a&nbsp;jasnější pohled, ale kdo ví, kdo ví, snad by&nbsp;to&nbsp;také popohnalo vlak a&nbsp;přiblížilo srážku.</span></p>
          <p class="chunk" data-nb-ref-number="167" data-nb-words="120" data-nb-chars="722"><span class="idea" data-nb-ref-number="170" id="idea170" data-nb-words="120" data-nb-chars="722">Co&nbsp;však znamená tato každodenní černá mše, při níž symboly jsou pouze vystavovány, nikoli však přijímány? Jakou cenu má&nbsp;pro statkáře Dastycha? Věřme s&nbsp;ním, že&nbsp;ji&nbsp;slouží jenom proto, aby se&nbsp;mohl dívat do&nbsp;tváře svému pokušení a&nbsp;vzdorovat mu. Že&nbsp;chce znát svou sílu a&nbsp;její hranici. Nečerpá z&nbsp;ní zároveň jistotu, že&nbsp;všichni, kdo věří v&nbsp;jeho pád, se&nbsp;radují předčasně a&nbsp;nikdy se&nbsp;nedočkají naplnění svých škodolibých proroctví? Tak jako dovede odolávat vábení, jehož zlaté bludičky vyskakují z&nbsp;ohnivého nitra láhve, tak jako dovede v&nbsp;sobě vybičovat a&nbsp;opět zadusit divokou chtivost hráče, který sní o&nbsp;sázkách na&nbsp;jednu kartu, tak dokáže udržet dastychovské dědictví. Copak v&nbsp;něm neproudí, smíšena s&nbsp;tou druhou, i&nbsp;dastychovská krev?</span></p>
          <p class="chunk" data-nb-ref-number="168" data-nb-words="4" data-nb-chars="21"><span class="idea" data-nb-ref-number="171" id="idea171" data-nb-words="4" data-nb-chars="21">Smíšena s&nbsp;tou druhou.</span></p>
          <p class="chunk" data-nb-ref-number="169" data-nb-words="102" data-nb-chars="613"><span class="idea" data-nb-ref-number="172" id="idea172" data-nb-words="102" data-nb-chars="613">A&nbsp;právě jejím plíživým šelestům naslouchá statkář, když sedí za&nbsp;zamčenými dveřmi kanceláře, bojuje s&nbsp;jejími žádostmi a&nbsp;výzvami a&nbsp;dosahuje svých zdrcujících vítězství. Neboť někdo je&nbsp;přece drcen těmito výhrami, ale nikoli on, slyšíte, nikoli on. Cožpak nehájí dastychovskou věc proti těm druhým, kteří se&nbsp;v&nbsp;něm plíží a&nbsp;chtějí provést svou? To&nbsp;by&nbsp;si&nbsp;měl uvědomit i&nbsp;jeho bratr, který už&nbsp;dvacet let čeká na&nbsp;jejich vítězství. Ale nemůže to&nbsp;nikdy pochopit. Něco takového dokáže, jen kdo jako statkář uhádl tajemství hodin; jedině on&nbsp;ví, že&nbsp;člověk může být útočníkem i&nbsp;obráncem i&nbsp;bojištěm, na&nbsp;němž je&nbsp;sváděn tento zápas.</span></p>
          <p class="chunk" data-nb-ref-number="170" data-nb-words="2" data-nb-chars="10"><span class="idea" data-nb-ref-number="173" id="idea173" data-nb-words="2" data-nb-chars="10">– Pantáto!</span></p>
          <p class="chunk" data-nb-ref-number="171" data-nb-words="41" data-nb-chars="254"><span class="idea" data-nb-ref-number="174" id="idea174" data-nb-words="41" data-nb-chars="254">Děda Balchán vyvolává pod okny na&nbsp;dvoře. Zpola omámen vidinami a&nbsp;ohlušen hlasy, jichž nikdo jiný nemůže zaslechnout, statkář se&nbsp;probíjí k&nbsp;hladině skutečnosti. Tápavými pohyby složí a&nbsp;zabalí karty, uchopí láhev a&nbsp;skryje ji&nbsp;s&nbsp;balíčkem za&nbsp;svazky v&nbsp;knihovně.</span></p>
          <p class="chunk" data-nb-ref-number="172" data-nb-words="18" data-nb-chars="113"><span class="idea" data-nb-ref-number="175" id="idea175" data-nb-words="18" data-nb-chars="113">– Pantáto! Šakla! Balchánův křik zní naléhavě a&nbsp;zoufale. Manda se&nbsp;nadmula. Jášku, pantáto, dyk dělá z&nbsp;posledního.</span></p>
          <p class="chunk" data-nb-ref-number="173" data-nb-words="2" data-nb-chars="19"><span class="idea" data-nb-ref-number="176" id="idea176" data-nb-words="2" data-nb-chars="19">Neudržíš. Neudržíš!</span></p>
          <p class="chunk" data-nb-ref-number="174" data-nb-words="45" data-nb-chars="256"><span class="idea" data-nb-ref-number="177" id="idea177" data-nb-words="45" data-nb-chars="256">Statkář jde k&nbsp;hodinám s&nbsp;kukačkou, posune ručičky na&nbsp;jedenáctou a&nbsp;rozhoupá kyvadlo. Než otočí klíčem v&nbsp;zámku, hodiny zaharaší, vlaky se&nbsp;už&nbsp;opět řítí proti sobě, ale to&nbsp;je&nbsp;teď vedlejší, dvířka hodin se&nbsp;rozlétnou a&nbsp;dřevěný ptáček z&nbsp;nich vyrazí s&nbsp;prvním: Kuku!</span></p>
          <p class="chunk" data-nb-ref-number="175" data-nb-words="13" data-nb-chars="68"><span class="idea" data-nb-ref-number="178" id="idea178" data-nb-words="13" data-nb-chars="68">Na&nbsp;dvoře stařík Balchán přičapne k&nbsp;zemi a&nbsp;přitiskne si&nbsp;dlaně na&nbsp;uši.</span></p>
          <hr>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="176" data-nb-words="18" data-nb-chars="111"><span class="idea" data-nb-ref-number="179" id="idea179" data-nb-words="18" data-nb-chars="111"><p>Usmyslila si. <em>Pozn. red.</em>[^3] Pantofle s&nbsp;dřevěnou podrážkou a&nbsp;s&nbsp;horní částí dřevěnou nebo koženou. <em>Pozn. red.</em> <a href="#fnref:1" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./svedek_007.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>