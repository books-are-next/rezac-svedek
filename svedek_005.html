<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="KAPITOLA PRVNÍ Měsíčná noc">
    <meta name="apple-mobile-web-app-capable" content="yes">
    <title>KAPITOLA PRVNÍ Měsíčná noc</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Václav Řezáč: Svědek">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Svědek">
    <meta property="og:title" content="Svědek">
    <meta property="og:type" content="book">
    <meta property="og:book:author" content="Václav Řezáč">
    <meta property="twitter:title" content="Václav Řezáč: Svědek">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./promo.html">
    <link rel="next" href="./svedek_006.html">
    <meta name="nb-order" content="1">
    <link rel="self" href="svedek_005.html">
    <meta name="nb-identifier" content="rezac-svedek-4ef65bf">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="13543" data-nb-chars="79272">
    <nav role="doc-toc">
      <ul class="plain section">
        <li><a href="svedek_005.html">Měsíčná noc</a></li>
        <li><a href="svedek_006.html">Bratři</a></li>
        <li><a href="svedek_007.html">Zahradní slavnost</a></li>
        <li><a href="svedek_008.html">Starostovo odpoledne</a></li>
        <li><a href="svedek_009.html">Nepřekročitelná hranice</a></li>
        <li><a href="svedek_010.html">Všechny cesty vedou na náměstí</a></li>
        <li><a href="svedek_011.html">Zvon spravedlivého</a></li>
        <li><a href="svedek_012.html">Hořící strom</a></li>
        <li><a href="svedek_013.html">Druhá měsíčná noc</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./promo.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="4" data-nb-chars="26"><span class="idea" data-nb-ref-number="1" id="idea1" data-nb-words="4" data-nb-chars="26">KAPITOLA PRVNÍ Měsíčná noc</span></h1>
        <section>
          <p class="chunk" data-nb-ref-number="2" data-nb-words="71" data-nb-chars="440"><span class="idea" data-nb-ref-number="2" id="idea2" data-nb-words="71" data-nb-chars="440">Ozářena měsícem Byteň spí v&nbsp;otevřené krajině. Bílá věž děkanského chrámu střeží její sen, prostá, čtyřhranná věž, jen tak zhruba omítnutá a&nbsp;krytá šindelovou střechou. A&nbsp;jako by&nbsp;přejímala odraz té&nbsp;věže, noc sama se&nbsp;zdá všecka bílá, taková jasná noc, prosvětlená do&nbsp;všech koutů, rozechvělá a&nbsp;vábivá, jen stěží skrývající trosky svého tajemství ve&nbsp;vržených stínech. Červen se&nbsp;prochází po&nbsp;lukách a&nbsp;zahradami, a&nbsp;když dechne, zavoní seno a&nbsp;fialy.</span></p>
          <p class="chunk" data-nb-ref-number="3" data-nb-words="164" data-nb-chars="998"><span class="idea" data-nb-ref-number="3" id="idea3" data-nb-words="164" data-nb-chars="998">Za&nbsp;takové noci je&nbsp;ovšem škoda svítit a&nbsp;městská rada už&nbsp;dávno rozhodla v&nbsp;tom smyslu o&nbsp;pouličním osvětlení. Obušek za&nbsp;zády, strážník Tlachač se&nbsp;kolébá za&nbsp;svým naditým stínem. Panečku, to&nbsp;je&nbsp;chlap, kterého tu&nbsp;tlačí před sebou po&nbsp;hrbolatém dláždění. I&nbsp;narůstá sám v&nbsp;sobě do&nbsp;ramenaté důležitosti strážce veřejného pořádku a&nbsp;bezpečnosti svých bližních. Ale měsíčná noc a&nbsp;červen si&nbsp;dovedou pohrát i&nbsp;se strážníkem, který už&nbsp;překročil padesátku a&nbsp;má se&nbsp;za&nbsp;prvního v&nbsp;městě hned po&nbsp;starostovi. Připomene mu&nbsp;dětská léta, kdy jako kluci se&nbsp;pokoušívali šlápnout na&nbsp;hlavu svému vlastnímu stínu, a&nbsp;strážník, jak se&nbsp;tak šine po&nbsp;opuštěném a&nbsp;mírně svažitém náměstí, oživeném jen šumem a&nbsp;zvoněním kašny, podlehne bláznivému popudu. Zdvihne ruku, zamává obuškem, tím důrazným odznakem své moci, a&nbsp;vypadne za&nbsp;svým stínem. Ale stín poskočí dopředu, takže se&nbsp;hlava rázem vzdálí z&nbsp;dosahu a&nbsp;opakuje Tlachačovy posunky s&nbsp;tak výsměšnou pitvorností, že&nbsp;strážník ihned ustane ve&nbsp;svém počínání a&nbsp;rozhlédne se&nbsp;polekaně kolem sebe.</span></p>
          <p class="chunk" data-nb-ref-number="4" data-nb-words="24" data-nb-chars="126"><span class="idea" data-nb-ref-number="4" id="idea4" data-nb-words="24" data-nb-chars="126">Náměstí šumí prázdnotou a&nbsp;zpěvem tekoucí vody, není svědka, který by&nbsp;hned po&nbsp;ránu mohl začít:&nbsp;– Tak jsem vám na&nbsp;dnešek v&nbsp;noci…</span></p>
          <p class="chunk" data-nb-ref-number="5" data-nb-words="73" data-nb-chars="459"><span class="idea" data-nb-ref-number="5" id="idea5" data-nb-words="73" data-nb-chars="459">Nicméně strážníkovo sebevědomí je&nbsp;otřeseno tím neočekávaným výpadem sebe sama proti své vlastní důstojnosti. Kabát jeho uniformy se&nbsp;vyšinul ze&nbsp;správné polohy neméně než Tlachačova duševní rovnováha. Stáhne jej v&nbsp;pase a&nbsp;přejede prsty po&nbsp;knoflících, aby se&nbsp;přesvědčil, že&nbsp;vše je&nbsp;opět v&nbsp;pořádku. Pak se&nbsp;obrátí zády k&nbsp;stínu, který s&nbsp;ním sehrál tak zlomyslný kousek, a&nbsp;zamíří napříč přes náměstí k&nbsp;chodníku, zastíněnému domy, nad jejichž střechami se&nbsp;vznáší měsíc.</span></p>
          <p class="chunk" data-nb-ref-number="6" data-nb-words="82" data-nb-chars="488"><span class="idea" data-nb-ref-number="6" id="idea6" data-nb-words="82" data-nb-chars="488">V&nbsp;polovině cesty mu&nbsp;nohy těžce přilnou k&nbsp;dlažbě. Přece jen jeho bláznivé počínání nezůstalo beze svědka. Z&nbsp;přítmí na&nbsp;druhém chodníku, asi půl druha metru nad zemí, svítí mdlou žlutí malý obdélník, na&nbsp;tu&nbsp;vzdálenost sotva větší než dlaň. Odsunutá vyhlídka ve&nbsp;spuštěném závěsu na&nbsp;dveřích lékárny. A&nbsp;štíhlý kmen mladé lipky, jedné z&nbsp;těch, jež vroubí chodníky náměstí, je&nbsp;kostrbatě rozšířen, tak do&nbsp;výše lidské postavy. Někdo se&nbsp;o&nbsp;něj opírá a&nbsp;čeká, až&nbsp;se&nbsp;magistrova ruka vysune, podávajíc lék.</span></p>
          <p class="chunk" data-nb-ref-number="7" data-nb-words="129" data-nb-chars="730"><span class="idea" data-nb-ref-number="7" id="idea7" data-nb-words="129" data-nb-chars="730">Tlachač váhá. Ale je&nbsp;příliš chlap, aby se&nbsp;rozhodl změnit směr cesty a&nbsp;odplížit se&nbsp;tiše v&nbsp;naději, že&nbsp;jeho boj se&nbsp;stínem nebyl zpozorován. Musí se&nbsp;ostatně přesvědčit, kdo se&nbsp;to&nbsp;tu&nbsp;v&nbsp;noci potlouká, třeba jen proto, aby si&nbsp;opatřil lék. Město je&nbsp;mu&nbsp;přece svěřeno, a&nbsp;on už&nbsp;si&nbsp;dávno navykl dovídat se&nbsp;všechno o&nbsp;jeho obyvatelích, a&nbsp;nejde-li to&nbsp;vždy přímo, i&nbsp;trochu slídit. Nezneužívá toho a&nbsp;nikdy nikomu nepovídá, co&nbsp;ví, vezme s&nbsp;sebou do&nbsp;hrobu všelijaká podařená tajemství, ale blaží ho&nbsp;vědomí, že&nbsp;má&nbsp;celé město jakoby v&nbsp;hrsti. Hm, a&nbsp;pokud jde o&nbsp;to mávání obuškem, bude lépe sprovodit ze&nbsp;světa případné domněnky dobře volenou výmluvou. Klopýtl, hromské živobytí, na&nbsp;chodníku, kde zná každý kámen, a&nbsp;vzal takového pochopa, div se&nbsp;nenatáhl.</span></p>
          <p class="chunk" data-nb-ref-number="8" data-nb-words="85" data-nb-chars="508"><span class="idea" data-nb-ref-number="8" id="idea8" data-nb-words="85" data-nb-chars="508">Tlachač supivě vydechne, popotáhne si&nbsp;znova blůzu, složí ruce za&nbsp;zády&nbsp;– v&nbsp;jedné z&nbsp;nich svírá obušek, jako připravený k&nbsp;ráně&nbsp;– a&nbsp;vykročí k&nbsp;lékárně. Jde nyní rázně, jeho kroky zvučí opuštěným náměstím, ale postava u&nbsp;stromu se&nbsp;ani nepohne. Tlachač začíná být dopálen tou lhostejností, jako by&nbsp;byla přímo určena jeho osobě, ačkoli jak připouští, ten člověk může být tak napjat a&nbsp;rozrušen, že&nbsp;ani nevnímá, co&nbsp;se&nbsp;kolem něho děje. Nicméně strážník už&nbsp;má&nbsp;připravena slova, jimiž napraví svou pošramocenou důstojnost.</span></p>
          <p class="chunk" data-nb-ref-number="9" data-nb-words="17" data-nb-chars="79"><span class="idea" data-nb-ref-number="9" id="idea9" data-nb-words="17" data-nb-chars="79">– Že&nbsp;byste se&nbsp;musel tak celou vahou opírat o&nbsp;ten stromek? Je&nbsp;na&nbsp;to&nbsp;ještě mladý.</span></p>
          <p class="chunk" data-nb-ref-number="10" data-nb-words="46" data-nb-chars="265"><span class="idea" data-nb-ref-number="10" id="idea10" data-nb-words="46" data-nb-chars="265">Člověk u&nbsp;stromu se&nbsp;odloupne od&nbsp;kmene, zvolna se&nbsp;napřímí a&nbsp;otočí. Je&nbsp;vyšší a&nbsp;rozložitější než strážník a&nbsp;i v&nbsp;tom přítmí je&nbsp;vidět, jak uprostřed černých vlasů mu&nbsp;svítí široký šedivý pramen. Když promluví, zní jeho hlas ještě dunivěji v&nbsp;prostoru náměstí než Tlachačův.</span></p>
          <p class="chunk" data-nb-ref-number="11" data-nb-words="16" data-nb-chars="92"><span class="idea" data-nb-ref-number="11" id="idea11" data-nb-words="16" data-nb-chars="92">– Správně, strážníku. Poddal jsem se&nbsp;příliš své lenosti. Ale ty&nbsp;stromky snad už&nbsp;něco vydrží.</span></p>
          <p class="chunk" data-nb-ref-number="12" data-nb-words="46" data-nb-chars="275"><span class="idea" data-nb-ref-number="12" id="idea12" data-nb-words="46" data-nb-chars="275">Jak mluvil, zdvihl pravici k&nbsp;bradě a&nbsp;drhl ji&nbsp;v&nbsp;prstech, takže bylo slyšet drobný praskot vyrašených vousů. Ale to&nbsp;už&nbsp;strážník srazil podpatky s&nbsp;hlučným klapnutím, natáhl se&nbsp;do&nbsp;pozoru a&nbsp;zdravil s&nbsp;rukou u&nbsp;štítku čepice svého nejvyššího pána, starostu města Bytně Rudolfa Nolče.</span></p>
          <p class="chunk" data-nb-ref-number="13" data-nb-words="70" data-nb-chars="442"><span class="idea" data-nb-ref-number="13" id="idea13" data-nb-words="70" data-nb-chars="442">Starosta má&nbsp;na&nbsp;sobě jenom hedvábný župan, temně fialově a&nbsp;černě pruhovaný, navlečený přes pyžama pruhované zas v&nbsp;jiných barvách, ale světlejších. Domácí střevíce obul jen naboso, jak zjišťuje Tlachačův pohled. Co&nbsp;se&nbsp;stalo u&nbsp;starostů, že&nbsp;vyběhl sám a&nbsp;neposlal ani některou ze&nbsp;služebných? Paničku má&nbsp;rachotinku, slabounkou, drobnou, že&nbsp;se&nbsp;člověk děsí, když si&nbsp;ji&nbsp;představí v&nbsp;náručí takového chlapa, ale nikdy nebylo slyšet, že&nbsp;by&nbsp;nějak chuřela.</span></p>
          <p class="chunk" data-nb-ref-number="14" data-nb-words="13" data-nb-chars="70"><span class="idea" data-nb-ref-number="14" id="idea14" data-nb-words="13" data-nb-chars="70">– Pohov, strážníku, šetřte síly na&nbsp;lepší věci. Co&nbsp;jste se&nbsp;tak vyjevil?</span></p>
          <p class="chunk" data-nb-ref-number="15" data-nb-words="19" data-nb-chars="102"><span class="idea" data-nb-ref-number="15" id="idea15" data-nb-words="19" data-nb-chars="102">Tlachač spustí ruku podle kalhot a&nbsp;v&nbsp;tu chvíli by&nbsp;se&nbsp;uvolnil v&nbsp;celém těle, nebýt jeho napjatého zájmu.</span></p>
          <p class="chunk" data-nb-ref-number="16" data-nb-words="5" data-nb-chars="27"><span class="idea" data-nb-ref-number="16" id="idea16" data-nb-words="5" data-nb-chars="27">– Pane starosto, kdo stůně?</span></p>
          <p class="chunk" data-nb-ref-number="17" data-nb-words="14" data-nb-chars="91"><span class="idea" data-nb-ref-number="17" id="idea17" data-nb-words="14" data-nb-chars="91">Starosta si&nbsp;přestane mnout bradu, spustí pravačku těžce na&nbsp;strážníkovo rameno a&nbsp;zasměje se.</span></p>
          <p class="chunk" data-nb-ref-number="18" data-nb-words="29" data-nb-chars="156"><span class="idea" data-nb-ref-number="18" id="idea18" data-nb-words="29" data-nb-chars="156">– Nikdo, kamaráde. Došly mi&nbsp;prášky, a&nbsp;bez těch se&nbsp;mi&nbsp;spánek vyhýbá. To&nbsp;jste nevěděl, že&nbsp;starost o&nbsp;blaho byteňských občanů mě&nbsp;prohání tak, že&nbsp;mi&nbsp;nedává spát?</span></p>
          <p class="chunk" data-nb-ref-number="19" data-nb-words="120" data-nb-chars="683"><span class="idea" data-nb-ref-number="19" id="idea19" data-nb-words="120" data-nb-chars="683">Tlachač neví, jak odpovědět. Připadá mu&nbsp;vždycky, jako by&nbsp;si&nbsp;starosta tropil blázny z&nbsp;toho, s&nbsp;kým právě hovoří, z&nbsp;celého světa i&nbsp;ze sebe sama. Ať&nbsp;říká věci obyčejné anebo vážné a&nbsp;důležité, a&nbsp;říká je&nbsp;ke&nbsp;všemu hlubokým hlasem a&nbsp;pomalu, zní to&nbsp;přece, jako by&nbsp;se&nbsp;tomu kdesi za&nbsp;rohem své duše chechtal a&nbsp;vyplazoval na&nbsp;tebe jazyk. Nejenom Tlachač, nýbrž všichni, kdo přicházejí se&nbsp;starostou do&nbsp;styku, ztrácejí před ním jistotu; připadají si, jako by&nbsp;si&nbsp;seděli na&nbsp;vlastním klobouku, ponouká je&nbsp;to, aby mluvili šroubovaně a&nbsp;důležitě, až&nbsp;jsou z&nbsp;toho zvrtačelí, takže by&nbsp;mu&nbsp;nejraději plácli na&nbsp;rameno, zamrkali na&nbsp;něj, zachechtali se&nbsp;a&nbsp;řekli: Vy&nbsp;jeden šizuňku. Ale toho se&nbsp;ovšem nikdy neodváží.</span></p>
          <p class="chunk" data-nb-ref-number="20" data-nb-words="97" data-nb-chars="548"><span class="idea" data-nb-ref-number="20" id="idea20" data-nb-words="97" data-nb-chars="548">Tlachačovi není starostova nespavost novinkou; jeho neteř slouží u&nbsp;Nolčů a&nbsp;vykládá, že&nbsp;starosta prochodí někdy celou noc po&nbsp;domě. Něco ho&nbsp;musí tlačit, usuzuje strážník, protože takový chlap jako hora, pařezy by&nbsp;mohl kolit, co&nbsp;musí mít síly, by&nbsp;měl spát jako ježek v&nbsp;zimě, sotva hlavu na&nbsp;polštář položí. Ale strážník ví, že&nbsp;starosta i&nbsp;ty pařezy kolí, každého rána že&nbsp;na&nbsp;dvoře štípe v&nbsp;teplácích a&nbsp;ve svetru polenové dříví dobrou hodinu až&nbsp;do&nbsp;potu a&nbsp;pak že&nbsp;se&nbsp;drhne kartáčem pod studenou sprchou, a&nbsp;přece nespí. Buď polyká prášky, nebo bloudí po&nbsp;domě.</span></p>
          <p class="chunk" data-nb-ref-number="21" data-nb-words="97" data-nb-chars="547"><span class="idea" data-nb-ref-number="21" id="idea21" data-nb-words="97" data-nb-chars="547">Starost o&nbsp;blaho občanů. To&nbsp;je&nbsp;zase jeden takový jeho vtip. Tlachač ví, co&nbsp;si&nbsp;má&nbsp;o&nbsp;tom myslet. Je&nbsp;sice pravda, že&nbsp;Byteň ještě neměla, co&nbsp;on&nbsp;pamatuje, tak schopného starostu, jako je&nbsp;Nolč, ale Byteň, zazobaná Byteň, která by&nbsp;v&nbsp;tu ránu mohla osvobodit své občany i&nbsp;od té&nbsp;směšné obecní dávky, kterou platí, jen aby se&nbsp;neřeklo, z&nbsp;té žádného starostu nemusí hlava brnět, když má&nbsp;ještě k&nbsp;ruce obecního tajemníka. Slouží mu&nbsp;to&nbsp;starostenství jen jako řetěz na&nbsp;pupku, pracháči zazobanýmu, ačkoli starosta Nolč nemá pupek a&nbsp;hodinky nosí na&nbsp;řemínku v&nbsp;zápěstí.</span></p>
          <p class="chunk" data-nb-ref-number="22" data-nb-words="17" data-nb-chars="98"><span class="idea" data-nb-ref-number="22" id="idea22" data-nb-words="17" data-nb-chars="98">– Nespavost musí být zlá věc, usoudí konečně Tlachač nahlas. To&nbsp;já&nbsp;bych usnul vestoje, kdy chcete.</span></p>
          <p class="chunk" data-nb-ref-number="23" data-nb-words="18" data-nb-chars="115"><span class="idea" data-nb-ref-number="23" id="idea23" data-nb-words="18" data-nb-chars="115">– Ale doufám, že&nbsp;té&nbsp;hříšné choutce nepodlehnete nikdy na&nbsp;své noční pochůzce, prohlásí starosta s&nbsp;hrobovou vážností.</span></p>
          <p class="chunk" data-nb-ref-number="24" data-nb-words="16" data-nb-chars="87"><span class="idea" data-nb-ref-number="24" id="idea24" data-nb-words="16" data-nb-chars="87">– Pane starosto, poděsí se&nbsp;Tlachač, sloužím obci už&nbsp;třicet let, ale za&nbsp;všechen ten čas…</span></p>
          <p class="chunk" data-nb-ref-number="25" data-nb-words="3" data-nb-chars="20"><span class="idea" data-nb-ref-number="25" id="idea25" data-nb-words="3" data-nb-chars="20">Starosta ho&nbsp;přeruší.</span></p>
          <p class="chunk" data-nb-ref-number="26" data-nb-words="18" data-nb-chars="114"><span class="idea" data-nb-ref-number="26" id="idea26" data-nb-words="18" data-nb-chars="114">– Dobře, strážníku. Nikoho ani nenapadlo vás podezřívat z&nbsp;něčeho podobného. Bylo to&nbsp;řečeno, jak to&nbsp;slina přinesla.</span></p>
          <p class="chunk" data-nb-ref-number="27" data-nb-words="211" data-nb-chars="1306"><span class="idea" data-nb-ref-number="27" id="idea27" data-nb-words="211" data-nb-chars="1306">Položí Tlachačovi ruku na&nbsp;rameno, jako by&nbsp;ho&nbsp;chtěl upokojit, ale nesejme ji&nbsp;hned, naopak ponechává ji&nbsp;tam déle, než by&nbsp;si&nbsp;toho taková mírná okázalost vyžadovala, ponechává ji&nbsp;na&nbsp;strážníkově rameni, a&nbsp;dokonce je&nbsp;trochu hněte, jako by&nbsp;zkoumal jeho bytelnost, sakra, má&nbsp;ty&nbsp;pařáty jako svěráky, ale Tlachač se&nbsp;neodvažuje ani pohnout, dokonce je&nbsp;mu, jako by&nbsp;se&nbsp;ho&nbsp;zmocňovala jakási strnulost; to&nbsp;bude tím, jak se&nbsp;starosta na&nbsp;něho dívá, má&nbsp;náhle bílou tvář a&nbsp;v&nbsp;koutcích úst takový divný, nehybný úsměv a&nbsp;oči tak trochu skleněné. Zimnice vytryskne strážníkovi z&nbsp;páteře, rozlévá se&nbsp;mu&nbsp;po&nbsp;zádech a&nbsp;nastupuje svůj třaslavý pochod, aby napadla jeho svalstvo. Starostova pravice opustila kloub a&nbsp;probírá se&nbsp;ramenem dále, postupujíc k&nbsp;hrdlu. Těžká mince ze&nbsp;zvonoviny spadne z&nbsp;radniční věže, a&nbsp;ozvěna jejího pádu bloudí náměstím dlouhými odezvami. Čtvrt na&nbsp;dvanáct. Starostovy oči zamžikají, ruka se&nbsp;pustí strážníkova ramene, jeho úsměv přihlouple změkne. Ale tvář se&nbsp;mu&nbsp;zase rychle vyrovná, všechny ty&nbsp;změny, jimiž prochází, se&nbsp;podobají spíš nějaké hře stínů než skutečným proměnám, a&nbsp;je to&nbsp;opět Rudolf Nolč, bohatec, pohrdající svým bohatstvím a&nbsp;kdovíčím ještě, poslední svého rodu, vlídný a&nbsp;nepřístupný, spolehlivý a&nbsp;ochotný, a&nbsp;přece jako vědoucí, že&nbsp;všechny naše skutky jsou pro posměch někomu, kdo jim jen přihlíží.</span></p>
          <p class="chunk" data-nb-ref-number="28" data-nb-words="32" data-nb-chars="203"><span class="idea" data-nb-ref-number="28" id="idea28" data-nb-words="32" data-nb-chars="203">Za&nbsp;železným závěsem lékárny skřípnou dveře, osvětlené okénko zaskuhrá šátravými kroky, pak se&nbsp;zatemní a&nbsp;vyplázne paži v&nbsp;bílém rukávu. Neochotný, drsný hlas, při jehož zvuku tě&nbsp;to&nbsp;nutí odkašlat, si&nbsp;řekne:</span></p>
          <p class="chunk" data-nb-ref-number="29" data-nb-words="22" data-nb-chars="129"><span class="idea" data-nb-ref-number="29" id="idea29" data-nb-words="22" data-nb-chars="129">– Pan Nolč! Tady je&nbsp;to. Připravil jsem vám prášky, které jste měl posledně. Obsah krabičky postačí na&nbsp;spánek do&nbsp;posledního soudu.</span></p>
          <p class="chunk" data-nb-ref-number="30" data-nb-words="14" data-nb-chars="91"><span class="idea" data-nb-ref-number="30" id="idea30" data-nb-words="14" data-nb-chars="91">Byteň má&nbsp;jenom tuto jedinou lékárnu. Proto snad se&nbsp;lékárník nenamáhá úsluhou a&nbsp;zdvořilostí.</span></p>
          <p class="chunk" data-nb-ref-number="31" data-nb-words="38" data-nb-chars="241"><span class="idea" data-nb-ref-number="31" id="idea31" data-nb-words="38" data-nb-chars="241">Ale celá Byteň i&nbsp;její starosta už&nbsp;dávno přivykli lékárníkovým hrubostem; vezme krabičku z&nbsp;vystrčené ruky a&nbsp;poděkuje zvlášť uhlazeně a&nbsp;zdvořile. Ruka zmizí prudce, jako by&nbsp;se&nbsp;o&nbsp;něco připálila, a&nbsp;uvolněným okénkem huhle magistrův blátivý hlas:</span></p>
          <p class="chunk" data-nb-ref-number="32" data-nb-words="15" data-nb-chars="85"><span class="idea" data-nb-ref-number="32" id="idea32" data-nb-words="15" data-nb-chars="85">– Příště si&nbsp;vzpomeňte včas. Není třeba, aby pro vaši nespavost bylo vzhůru půl Bytně.</span></p>
          <p class="chunk" data-nb-ref-number="33" data-nb-words="8" data-nb-chars="56"><span class="idea" data-nb-ref-number="33" id="idea33" data-nb-words="8" data-nb-chars="56">– Dobrou noc, řekne starosta s&nbsp;neporušitelnou vlídností.</span></p>
          <p class="chunk" data-nb-ref-number="34" data-nb-words="16" data-nb-chars="102"><span class="idea" data-nb-ref-number="34" id="idea34" data-nb-words="16" data-nb-chars="102">Okénko prudce zaklapne a&nbsp;za železným závěsem se&nbsp;ozve troubivé frkání, jak si&nbsp;lékárník vyprazdňuje nos.</span></p>
          <p class="chunk" data-nb-ref-number="35" data-nb-words="97" data-nb-chars="576"><span class="idea" data-nb-ref-number="35" id="idea35" data-nb-words="97" data-nb-chars="576">Tlachač sledoval tento výjev se&nbsp;stoupajícím rozhořčením. Tíseň z&nbsp;něho spadla a&nbsp;údy mu&nbsp;roztály, zapomněl už&nbsp;takřka, co&nbsp;podivného se&nbsp;odehrálo mezi ním a&nbsp;starostou; až&nbsp;si&nbsp;na&nbsp;to&nbsp;vzpomene později, přičte to&nbsp;snad týmž čárům, které ho&nbsp;přiměly, aby lovil svůj stín. Ten lékárník ho&nbsp;dopaluje. Tady je&nbsp;jednou starosta a&nbsp;všechno má&nbsp;své meze. Tlachačův smysl pro řád je&nbsp;pobouřen, strážník pokyvuje obuškem a&nbsp;cítí, jak mu&nbsp;vztek nalévá svaly, div mu&nbsp;nevytrhají blůzu ze&nbsp;švů. Když okénko v&nbsp;závěsu zabouchne a&nbsp;ozve se&nbsp;lékárníkova odpověď na&nbsp;starostův zdvořilý pozdrav, strážník se&nbsp;už&nbsp;nezdrží.</span></p>
          <p class="chunk" data-nb-ref-number="36" data-nb-words="9" data-nb-chars="49"><span class="idea" data-nb-ref-number="36" id="idea36" data-nb-words="9" data-nb-chars="49">– Sprosťák. Měl jsem ho&nbsp;majznout přes tu&nbsp;pazouru.</span></p>
          <p class="chunk" data-nb-ref-number="37" data-nb-words="26" data-nb-chars="168"><span class="idea" data-nb-ref-number="37" id="idea37" data-nb-words="26" data-nb-chars="168">Starosta se&nbsp;zatím obrátil a&nbsp;odchází, usmívá se&nbsp;do&nbsp;tmy. Strážníkův výbuch ho&nbsp;nevyrušil, jeho myšlenky jsou jinde, snad se&nbsp;zachytily lékárníkových slov o&nbsp;posledním soudu.</span></p>
          <p class="chunk" data-nb-ref-number="38" data-nb-words="24" data-nb-chars="133"><span class="idea" data-nb-ref-number="38" id="idea38" data-nb-words="24" data-nb-chars="133">– Věčný sen. Největší paradox, jaký byl kdy stvořen. Neboť mrtví nesní, to&nbsp;je&nbsp;jejich veliká výhoda nad námi. Zdává se&nbsp;vám někdy něco?</span></p>
          <p class="chunk" data-nb-ref-number="39" data-nb-words="69" data-nb-chars="411"><span class="idea" data-nb-ref-number="39" id="idea39" data-nb-words="69" data-nb-chars="411">Strážník odkašle, aby skryl svůj zmatek a&nbsp;získal čas na&nbsp;odpověď. Ten nenadálý obrat v&nbsp;řeči jej popletl, rozuměl ostatně starostovi jen zpola. Co&nbsp;je&nbsp;to&nbsp;vůbec ten paradox? Ale takové je&nbsp;to&nbsp;se&nbsp;starostou vždycky. Povídá si&nbsp;po&nbsp;svém bez ohledu na&nbsp;druhé. Strážníkovi připadá, jako by&nbsp;si&nbsp;noc s&nbsp;ním ještě pohrávala, jedno překvapení si&nbsp;podává ruku s&nbsp;druhým. Zachraňuje svou vážnost v&nbsp;nejhlubších prsních tónech odpovědi.</span></p>
          <p class="chunk" data-nb-ref-number="40" data-nb-words="8" data-nb-chars="45"><span class="idea" data-nb-ref-number="40" id="idea40" data-nb-words="8" data-nb-chars="45">– Ani nevím, pane starosto, spím jako špalek.</span></p>
          <p class="chunk" data-nb-ref-number="41" data-nb-words="8" data-nb-chars="47"><span class="idea" data-nb-ref-number="41" id="idea41" data-nb-words="8" data-nb-chars="47">Starosta se&nbsp;zastaví před vchodem do&nbsp;svého domu.</span></p>
          <p class="chunk" data-nb-ref-number="42" data-nb-words="15" data-nb-chars="83"><span class="idea" data-nb-ref-number="42" id="idea42" data-nb-words="15" data-nb-chars="83">– To&nbsp;buďte rád. Sny dovedou být nepříjemné. Ale jsou přece jen lepší než nespavost.</span></p>
          <p class="chunk" data-nb-ref-number="43" data-nb-words="33" data-nb-chars="211"><span class="idea" data-nb-ref-number="43" id="idea43" data-nb-words="33" data-nb-chars="211">Odmlčí se, zjevně nikoli proto, že&nbsp;by&nbsp;očekával odpověď, a&nbsp;zahledí se&nbsp;na&nbsp;střechu protější radnice, po&nbsp;jejíž břidlicové krytině stéká blyštivá záplava světla. Pak vypne mohutnou hruď a&nbsp;vdechne a&nbsp;vydechne zhluboka.</span></p>
          <p class="chunk" data-nb-ref-number="44" data-nb-words="17" data-nb-chars="88"><span class="idea" data-nb-ref-number="44" id="idea44" data-nb-words="17" data-nb-chars="88">– Cítíte, jak ta&nbsp;noc voní? Kdybych byl mladý a&nbsp;zamilovaný, byl bych rád, že&nbsp;nemohu spát.</span></p>
          <p class="chunk" data-nb-ref-number="45" data-nb-words="14" data-nb-chars="79"><span class="idea" data-nb-ref-number="45" id="idea45" data-nb-words="14" data-nb-chars="79">Bez dalších slov otevře branku v&nbsp;širokých vjezdových vratech domu a&nbsp;zmizí v&nbsp;ní.</span></p>
          <p class="chunk" data-nb-ref-number="46" data-nb-words="22" data-nb-chars="117"><span class="idea" data-nb-ref-number="46" id="idea46" data-nb-words="22" data-nb-chars="117">– Dobrou noc, řekne Tlachač a&nbsp;zdraví s&nbsp;rukou u&nbsp;štítku čepice, ještě když branka zapadne a&nbsp;klíč rachotí v&nbsp;jejím zámku.</span></p>
          <p class="chunk" data-nb-ref-number="47" data-nb-words="149" data-nb-chars="891"><span class="idea" data-nb-ref-number="47" id="idea47" data-nb-words="149" data-nb-chars="891">Když konečně spadla Tlachačovi ruka od&nbsp;štítku, vyrazil strážník mohutný vzdech, zachvěl se&nbsp;po&nbsp;celém těle a&nbsp;otřásl rameny jako člověk, který usiluje zbavit se&nbsp;tíhy snu. Zůstal nicméně ještě chvíli na&nbsp;svém místě a&nbsp;díval se&nbsp;po&nbsp;oknech, které z&nbsp;nich se&nbsp;osvětlí. Temná hmota starostenského domu se&nbsp;vršila nad ním do&nbsp;výše dvou pater, a&nbsp;v&nbsp;každém bylo po&nbsp;osmi oknech. Byl to&nbsp;nejstarší a&nbsp;největší dům v&nbsp;Bytni a&nbsp;nic se&nbsp;nezměnilo na&nbsp;jeho pevném a&nbsp;bytelném renesančním průčelí od&nbsp;poloviny sedmnáctého století, kdy si&nbsp;jej na&nbsp;odiv svého bohatství a&nbsp;důstojnosti postavil Kornelius Mochna z&nbsp;Měnína, tehdejší byteňský purkmistr a&nbsp;přísedící zemského soudu v&nbsp;Praze. Starostova žena byla rozená Mochnová, a&nbsp;ona, tento dům a&nbsp;měnínský dvůr nad rybníkem Borkovcem, poslední z&nbsp;mochnovských sedmi, to&nbsp;bylo všechno, co&nbsp;zbylo z&nbsp;rodu a&nbsp;jeho majetku, a&nbsp;všechno to&nbsp;bylo zachráněno a&nbsp;uchováno při životě nolčovskými penězi.</span></p>
          <p class="chunk" data-nb-ref-number="48" data-nb-words="52" data-nb-chars="311"><span class="idea" data-nb-ref-number="48" id="idea48" data-nb-words="52" data-nb-chars="311">Tlachač čekal marně, ani jediné z&nbsp;oken se&nbsp;nerozsvětlilo. Štrachá se&nbsp;tam potmě jako zloděj, to&nbsp;snad má&nbsp;strach, aby ji&nbsp;nevzbudil. Strážník rád vzpomínal na&nbsp;starostovu ženu. Má&nbsp;ji&nbsp;opravdu tak rád, nebo to&nbsp;jen tak hraje? Tlachač tím opakoval přesně otázku, jak ji&nbsp;v&nbsp;konečné podobě vyslovilo veřejné byteňské mínění.</span></p>
          <p class="chunk" data-nb-ref-number="49" data-nb-words="230" data-nb-chars="1363"><span class="idea" data-nb-ref-number="49" id="idea49" data-nb-words="230" data-nb-chars="1363">Starosta zamkl dům a&nbsp;nyní spěchá. Zdržel se&nbsp;čekáním na&nbsp;lék a&nbsp;nyní ho&nbsp;pohání neodbytná představa, nasakující obavou. Nikdo by&nbsp;nevěřil, že&nbsp;muž jeho postavy a&nbsp;váhy se&nbsp;může pohybovat tak rychle a&nbsp;lehce. Běží do&nbsp;druhého poschodí po&nbsp;dubových schodech, jež nevydávají jediného zvuku. Jsou to&nbsp;dobré schody, pokolení za&nbsp;pokolením pánů a&nbsp;služebníků stoupala po&nbsp;nich denně už&nbsp;takřka tři století a&nbsp;nestačila je&nbsp;prošlapat. Jsou z&nbsp;dubů, jež ležely dlouhou dobu ve&nbsp;vodě a&nbsp;ztuhly v&nbsp;železnou tvrdost, než z&nbsp;nich byla nařezána prkna. Kornel Mochna stavěl ze&nbsp;žuly a&nbsp;obkládal dubem z&nbsp;hrází Borkovce a&nbsp;měnínských lesů, nestavěl dům, nýbrž tvrz, útočiště rodu, odolávající nejtěžší palbě času. Nebylo snad místnosti v&nbsp;domě, jež by&nbsp;neměla dubového ostění, i&nbsp;chodby jím byly obloženy a&nbsp;dům byl tmavý a&nbsp;teplý a&nbsp;voněl po&nbsp;ovoci a&nbsp;doutnajícím dřevě. Starosta v&nbsp;jednom ze&nbsp;svých zlomyslných záchvatů, jež ho&nbsp;přepadávaly vždy, když se&nbsp;mu&nbsp;někdo pokoušel vetřít do&nbsp;důvěry nebo lichotit, prohlásil, že&nbsp;tohle je&nbsp;ta&nbsp;pravá mochnovská hrobka, a&nbsp;nikoli ona, jež se&nbsp;přitiskla ke&nbsp;stěně byteňského kostela, a&nbsp;že místnosti uvnitř jsou vlastně ty&nbsp;nejpěknější a&nbsp;nejprostornější rakve, jaké si&nbsp;jen rozmazlení nebožtíci mohou přát. A&nbsp;řekl to&nbsp;jednak proto, že&nbsp;miloval tento dům a&nbsp;hladíval jeho stěny v&nbsp;nestřežených chvílích, i&nbsp;proto, že&nbsp;foukal rád do&nbsp;mouky, když se&nbsp;mu&nbsp;někdo chtěl podívat do&nbsp;očí příliš zblízka.</span></p>
          <p class="chunk" data-nb-ref-number="50" data-nb-words="139" data-nb-chars="817"><span class="idea" data-nb-ref-number="50" id="idea50" data-nb-words="139" data-nb-chars="817">Starosta tedy běží rychle a&nbsp;tiše po&nbsp;schodech do&nbsp;druhého poschodí, běží o&nbsp;to tišeji, že&nbsp;už&nbsp;hned po&nbsp;svatbě dal pokrýt schody i&nbsp;chodby šedými plyšovými běhouny. Měsíc osvětluje tuto stranu domu a&nbsp;okenní rámy se&nbsp;promítají stínovými kříži na&nbsp;koberec, který se&nbsp;proměnil v&nbsp;stříbrný proud mezi černými stěnami. Kdo ví, co&nbsp;starosta v&nbsp;té chodbě očekával, že&nbsp;vyrazil takový vzdech, vida ji&nbsp;prázdnou. Zapomněl zamknout dveře u&nbsp;ložnice a&nbsp;vzpomněl si&nbsp;na&nbsp;to, až&nbsp;když otáčel klíčem v&nbsp;domovních vratech&nbsp;– to&nbsp;je, co&nbsp;ho&nbsp;tak polekalo. Což okna v&nbsp;ložnici, ta&nbsp;byla opatřena zvláštními závěrami, k&nbsp;jejich otevření bylo třeba soustředěné pozornosti, a&nbsp;krom toho byla na&nbsp;noc zastřena těžkými černými závěsy, jež se&nbsp;daly rozhrnovat jen velmi obtížně. Nuže, všechno je&nbsp;v&nbsp;pořádku a&nbsp;starostu jenom trápí, že&nbsp;zapomněl na&nbsp;svou opatrnost právě dnes.</span></p>
          <p class="chunk" data-nb-ref-number="51" data-nb-words="168" data-nb-chars="1035"><span class="idea" data-nb-ref-number="51" id="idea51" data-nb-words="168" data-nb-chars="1035">Přistoupí k&nbsp;oknu, měsíc stojí vysoko na&nbsp;obloze proti němu, okrouhlý a&nbsp;bledý, tak trochu jako Asiat, jehož úsměvem neprohlédneš a&nbsp;jehož myšlení je&nbsp;ti&nbsp;cizí. Tma roztála v&nbsp;jeho chladné lučavkové lázni, amalgamuje střechy, dýmá opalizujícím oparem, vylévá se&nbsp;ze&nbsp;zdí bílým zářením, krystalizuje na&nbsp;nich a&nbsp;jiskří, proměnila listí stromů v&nbsp;průzračně vytepané fólie, vrhá a&nbsp;kreslí stíny, rozechvělé, plné utajeného života, nevypočitatelných nástrah a&nbsp;tvrdé krutosti. Starosta sevře pěst a&nbsp;pohrozí jí&nbsp;měsíci. Pak se&nbsp;odvrátí a&nbsp;mne si&nbsp;bradu palcem a&nbsp;ukazovákem. Ten pohyb a&nbsp;tichý praskot rašících vousů ho&nbsp;uklidňuje. Nůž měsíce jako by&nbsp;seškrábl i&nbsp;příškvar času z&nbsp;portrétů mochnovských mužů a&nbsp;žen. Visí tu&nbsp;vždy po&nbsp;dvou mezi jedněmi a&nbsp;druhými dveřmi. Jindy se&nbsp;dívají a&nbsp;usmívají z&nbsp;výšin ukončených životů, kde není už&nbsp;zmatků a&nbsp;tajemství, teď jim spadly masky a&nbsp;všechny vášně, chtíče a&nbsp;úzkosti, jež pod nimi skrývali a&nbsp;jež s&nbsp;sebou odnesli, ožívají a&nbsp;vylézají ze&nbsp;sklepení propadlého času, z&nbsp;propastí mrtvých podob, vyvábeni píšťalkou měsíčního světla.</span></p>
          <p class="chunk" data-nb-ref-number="52" data-nb-words="210" data-nb-chars="1252"><span class="idea" data-nb-ref-number="52" id="idea52" data-nb-words="210" data-nb-chars="1252">Starosta Nolč se&nbsp;zahledí obzvláště na&nbsp;jeden z&nbsp;nich, který visí po&nbsp;levé straně dveří manželské ložnice. Ta&nbsp;dívčí tvář jako by&nbsp;byla věrným odlitkem podoby jeho ženy z&nbsp;let, kdy se&nbsp;poznali. Anežka Mochnová, narozená v&nbsp;posledním roce osmnáctého století, byla na&nbsp;něm zobrazena tak trochu jako Josefína Beauharnaisová, v&nbsp;bělostné empírové tunice, s&nbsp;pasem zdviženým až&nbsp;pod ňadra, něžně nadechující drahocennou tkaninu, s&nbsp;pravicí položenou pod srdcem, takže vynikaly dlouhé, útlé prsty, s&nbsp;levicí visící volně podle těla a&nbsp;lehce držící jedinou ohnivě rudou růži. Dlouhý obličej má&nbsp;význačně mochnovskou podobu, jenomže dravčí rysy mužů v&nbsp;něm změkly a&nbsp;mluví jinou řečí o&nbsp;jiných věcech. Od&nbsp;kořene nosu se&nbsp;hluboko do&nbsp;čela klenou oblouky obočí jako ambity, pod nimiž se&nbsp;ruku v&nbsp;ruce procházejí úžas a&nbsp;sen, oči se&nbsp;hloubí žíznivou otázkou, smutkem a&nbsp;jako­by vědomím toho, co&nbsp;přišlo tak záhy, ústa vykvétají z&nbsp;úbělu tváří, růže pohozená na&nbsp;sněhu. Černé vlasy, rozdělené v&nbsp;krátkou stezičku nad čelem, se&nbsp;vrší ve&nbsp;vysoký účes a&nbsp;zdají se&nbsp;být příliš těžké pro tu&nbsp;hlavu a&nbsp;šíji, jež nicméně je&nbsp;nesou hrdě a&nbsp;navzdory únavě lehce. Anežka Mochnová zemřela za&nbsp;rok po&nbsp;dokončení tohoto obrazu, ve&nbsp;věku osmnácti let, když po&nbsp;návratu z&nbsp;velké plesové sezóny v&nbsp;Praze dostala rychlé úbytě.</span></p>
          <p class="chunk" data-nb-ref-number="53" data-nb-words="68" data-nb-chars="381"><span class="idea" data-nb-ref-number="53" id="idea53" data-nb-words="68" data-nb-chars="381">Starosta Nolč se&nbsp;rozhodl, že&nbsp;zůstane ještě chvíli na&nbsp;chodbě a&nbsp;vykouří si&nbsp;zde cigaretu. Upíraje stále pohled na&nbsp;tvář své dávno zesnulé švagrové, zalovil v&nbsp;kapse županu po&nbsp;pouzdru a&nbsp;zapalovači. Když už&nbsp;svíral pouzdro v&nbsp;ruce a&nbsp;chystal se&nbsp;je&nbsp;otevřít, zmocnil se&nbsp;ho&nbsp;dojem, že&nbsp;se&nbsp;něco děje s&nbsp;dveřmi ložnice. Sklouzl na&nbsp;ně&nbsp;očima a&nbsp;viděl, jak se&nbsp;klika pohybuje dolů s&nbsp;nekonečnou pomalostí.</span></p>
          <p class="chunk" data-nb-ref-number="54" data-nb-words="81" data-nb-chars="465"><span class="idea" data-nb-ref-number="54" id="idea54" data-nb-words="81" data-nb-chars="465">Vrátil pouzdro do&nbsp;kapsy a&nbsp;vykročil, rázem pohotový a&nbsp;smutný, s&nbsp;jedinou uklidňující myšlenkou. Vrátil se&nbsp;přece jen včas. Vstala asi právě v&nbsp;tu chvíli, kdy otvíral branku. Cítil ještě teď, jak ho&nbsp;to&nbsp;znenadání přepadlo a&nbsp;nutilo spěchat. Ale co&nbsp;by&nbsp;se&nbsp;bylo stalo, kdyby ten šantala lékárník si&nbsp;počínal ještě pomaleji, nebo kdyby on&nbsp;sám byl tlachal déle s&nbsp;tím strážníkem. Zoufale zvolna se&nbsp;otvíraly dveře ložnice, jako by&nbsp;to&nbsp;vše byla jen hra, jež má&nbsp;napínat nervy diváků.</span></p>
          <p class="chunk" data-nb-ref-number="55" data-nb-words="147" data-nb-chars="907"><span class="idea" data-nb-ref-number="55" id="idea55" data-nb-words="147" data-nb-chars="907">Kateřina Nolčová, starostova žena, překročila práh a&nbsp;vstoupila do&nbsp;měsíčního světla, jež ji&nbsp;rázem objalo jako nedočkavá náruč. Prosvítilo tenounkou noční košili, střiženou bezmála tak jako empí­rový šat Anežky Mochnové, sebranou nad vysokým pasem do&nbsp;dvou misek, v&nbsp;nichž malá ňadra volně spočívala, objevilo v&nbsp;ní jako ve&nbsp;váze z&nbsp;kouřového skla útlý stvol drobného těla a&nbsp;vydalo jej marně mužovým očím, zastřeným v&nbsp;tu chvíli nesmírným smutkem. Krátce přistřižené vlnité černé vlasy, pocuchané neklidným snem, rámují bledou tvář, již měsíc ještě více vybělil, oči jsou zavřeny a&nbsp;dlouhé řasy vrhají stín, jen rty jsou rudé jako na&nbsp;obraze vedle dveří, příznačný rys mochnovských mužů i&nbsp;žen, ani spánek je&nbsp;neodkrvil a&nbsp;nezbavil syté plnosti. Paní Kateřina jde k&nbsp;oknu pomalým, kolísavým krokem, jako by&nbsp;kráčela po&nbsp;neviditelné čáře a&nbsp;nesměla se&nbsp;z&nbsp;ní uchýlit, levou ruku vztaženu před sebe, jako by&nbsp;ji&nbsp;někdo za&nbsp;ni&nbsp;vedl.</span></p>
          <p class="chunk" data-nb-ref-number="56" data-nb-words="22" data-nb-chars="124"><span class="idea" data-nb-ref-number="56" id="idea56" data-nb-words="22" data-nb-chars="124">Starosta ji&nbsp;nechá udělat dva nebo tři kroky, pak polkne dusivé sousto lítosti, zastoupí jí&nbsp;cestu a&nbsp;vezme ji&nbsp;něžně za&nbsp;ramena.</span></p>
          <p class="chunk" data-nb-ref-number="57" data-nb-words="16" data-nb-chars="83"><span class="idea" data-nb-ref-number="57" id="idea57" data-nb-words="16" data-nb-chars="83">– Kaťo, Katěnko, promluví na&nbsp;ni&nbsp;měkce, jako by&nbsp;budil děcko ze&nbsp;zlého snu. Probuď se.</span></p>
          <p class="chunk" data-nb-ref-number="58" data-nb-words="29" data-nb-chars="147"><span class="idea" data-nb-ref-number="58" id="idea58" data-nb-words="29" data-nb-chars="147">Paní Kateřina se&nbsp;zachvěje, vytřeští oči a&nbsp;v&nbsp;tu chvíli se&nbsp;kolena pod ní&nbsp;zlomí. Ale to&nbsp;už&nbsp;ji&nbsp;manžel svírá pevnou rukou v&nbsp;pase a&nbsp;nedovolí, aby upadla.</span></p>
          <p class="chunk" data-nb-ref-number="59" data-nb-words="39" data-nb-chars="216"><span class="idea" data-nb-ref-number="59" id="idea59" data-nb-words="39" data-nb-chars="216">Přimkne se&nbsp;tváří k&nbsp;mužovým prsům a&nbsp;drobné chvění se&nbsp;zmocní celého jejího těla. Dýchá rychle a&nbsp;uštvaně, tiskne se&nbsp;k&nbsp;němu, jako by&nbsp;se&nbsp;do&nbsp;něho chtěla vmáčknout, zatíná prsty do&nbsp;látky županu. První vzlyk jí&nbsp;trhne rameny.</span></p>
          <p class="chunk" data-nb-ref-number="60" data-nb-words="11" data-nb-chars="59"><span class="idea" data-nb-ref-number="60" id="idea60" data-nb-words="11" data-nb-chars="59">– Půjdeme si&nbsp;lehnout, Katěnko, řekne manžel. Je&nbsp;ti&nbsp;tu&nbsp;zima.</span></p>
          <p class="chunk" data-nb-ref-number="61" data-nb-words="109" data-nb-chars="628"><span class="idea" data-nb-ref-number="61" id="idea61" data-nb-words="109" data-nb-chars="628">Skloní se, uchopí ženu jednou rukou pod paží a&nbsp;druhou pod koleny, zdvihne ji&nbsp;lehce a&nbsp;vykročí. Zastaví se&nbsp;jenom na&nbsp;chvilku ve&nbsp;dveřích, aby je&nbsp;zavřel ramenem a&nbsp;zády. Pak kráčí popaměti neprůhlednou tmou k&nbsp;postelím. Žena se&nbsp;mu&nbsp;otřásá v&nbsp;náručí trhavými vzlyky. Starosta nahmatá kolenem pelest a&nbsp;spustí ji&nbsp;opatrně na&nbsp;lůžko, shodí ze&nbsp;sebe župan, cigaretové pouzdro bouchne dutě o&nbsp;podlahu, položí se&nbsp;vedle paní Kateřiny, nadzdvihne ji&nbsp;opět lehce svými silnými pažemi a&nbsp;položí si&nbsp;ji&nbsp;vedle sebe, přitáhne trochu koleny, takže ji&nbsp;takto drží vleže na&nbsp;klíně, obalí ji&nbsp;přikrývkou a&nbsp;hýčká ji&nbsp;a&nbsp;konejší, zatímco ona mu&nbsp;smáčí slzami tvář a&nbsp;krk.</span></p>
          <p class="chunk" data-nb-ref-number="62" data-nb-words="10" data-nb-chars="51"><span class="idea" data-nb-ref-number="62" id="idea62" data-nb-words="10" data-nb-chars="51">– Tiše, holčičko, tiše. Byl to&nbsp;jen příliš živý sen.</span></p>
          <p class="chunk" data-nb-ref-number="63" data-nb-words="211" data-nb-chars="1192"><span class="idea" data-nb-ref-number="63" id="idea63" data-nb-words="211" data-nb-chars="1192">Paní se&nbsp;trochu uklidnila, nevzlyká už&nbsp;tolik, choulí se&nbsp;jenom ještě více do&nbsp;klubíčka v&nbsp;širokém náručí svého muže. Starosta nahmatal na&nbsp;nočním stolku kapesník a&nbsp;otírá jí&nbsp;zvlhlou tvář. Tma se&nbsp;kolem nich nakupila a&nbsp;tiskne se&nbsp;na&nbsp;ně, hmotná, neprůhledná, neprostupná. Paní Kateřina tiskne víčka pevně k&nbsp;sobě, neboť se&nbsp;jí&nbsp;děsí, ale starosta se&nbsp;dívá široce otevřenýma očima, třeba mu&nbsp;do&nbsp;nich ukapuje palčivost a&nbsp;řeřaví stále více. Kdykoli se&nbsp;pokusí jim ulevit a&nbsp;zavře je&nbsp;na&nbsp;chvíli, vydají mu&nbsp;hned obraz ženy, tápavě kráčející za&nbsp;měsíční tváří. A&nbsp;tma je&nbsp;tak naprostá, že&nbsp;jen těžko můžeš uvěřit, že&nbsp;už&nbsp;ses neoctl někde mimo svět. Ta&nbsp;představa má&nbsp;v&nbsp;sobě tolik podobného skutečnosti, že&nbsp;starosta si&nbsp;popaměti opakuje místopis ložnice, aby jí&nbsp;unikl. Ostatně, bylo by&nbsp;to&nbsp;tak hrozné? Je&nbsp;třeba žít. Dobrá. Ale proč? Proč jsou všichni tak pevně přesvědčeni, že&nbsp;je&nbsp;to&nbsp;třeba? Nu, snad jen proto, že&nbsp;se&nbsp;jim toho chce. Pokud jde o&nbsp;něho, netouží po&nbsp;smrti, ale život ho&nbsp;nijak nezískal ani nepřesvědčil. A&nbsp;tato chvíle by&nbsp;mohla trvat nekonečně a&nbsp;kdekoli ve&nbsp;vesmíru. Není dobrá, úzkost ji&nbsp;obletuje, ale i&nbsp;ta by&nbsp;se&nbsp;snad nakonec usadila, jen vědomí, že&nbsp;oni dva jsou a&nbsp;dýchají jeden na&nbsp;hrudi druhého, by&nbsp;mu&nbsp;stačilo navěky.</span></p>
          <p class="chunk" data-nb-ref-number="64" data-nb-words="38" data-nb-chars="210"><span class="idea" data-nb-ref-number="64" id="idea64" data-nb-words="38" data-nb-chars="210">Paní Kateřina už&nbsp;dýchá téměř pravidelně; byl by&nbsp;rád, kdyby usnula, ale ví, že&nbsp;ho&nbsp;čeká ještě rozhovor, jehož se&nbsp;bojí. Paní pohne hlavou na&nbsp;jeho rameni, zdvíhá tvář k&nbsp;tváři mužově, třebaže ví, že&nbsp;ji&nbsp;nemůže vidět.</span></p>
          <p class="chunk" data-nb-ref-number="65" data-nb-words="13" data-nb-chars="67"><span class="idea" data-nb-ref-number="65" id="idea65" data-nb-words="13" data-nb-chars="67">– Spi, Kaťo, řekne starosta rychle, povíš mi&nbsp;zítra, co&nbsp;se&nbsp;ti&nbsp;zdálo.</span></p>
          <p class="chunk" data-nb-ref-number="66" data-nb-words="8" data-nb-chars="43"><span class="idea" data-nb-ref-number="66" id="idea66" data-nb-words="8" data-nb-chars="43">Paní se&nbsp;však nedá odvrátit od&nbsp;svého úmyslu.</span></p>
          <p class="chunk" data-nb-ref-number="67" data-nb-words="45" data-nb-chars="240"><span class="idea" data-nb-ref-number="67" id="idea67" data-nb-words="45" data-nb-chars="240">– Je&nbsp;už&nbsp;veliký, Rudo, vyrostl zase za&nbsp;ten rok, co&nbsp;jsem ho&nbsp;neviděla. Tolik jsem se&nbsp;bála, že&nbsp;se&nbsp;už&nbsp;nikdy nevrátí. Dokud byl menší, přicházel častěji. Snad už&nbsp;teď tak nepotřebuje mámu. Je&nbsp;mu&nbsp;deset let, to&nbsp;už&nbsp;se&nbsp;chlapci pouštějí máminých sukní.</span></p>
          <p class="chunk" data-nb-ref-number="68" data-nb-words="40" data-nb-chars="243"><span class="idea" data-nb-ref-number="68" id="idea68" data-nb-words="40" data-nb-chars="243">Černá hmota tmy řeřaví stále palčivěji, chvilkami v&nbsp;ní zahlédneš i&nbsp;šarlatové červy žíření, jak se&nbsp;jí&nbsp;prokusují, mizejí ve&nbsp;svých norách a&nbsp;opět se&nbsp;objevují, ale starosta nedopřává svým očím úlevy, potřebuje tělesnou bolest a&nbsp;nemá jí&nbsp;ještě dosti.</span></p>
          <p class="chunk" data-nb-ref-number="69" data-nb-words="9" data-nb-chars="38"><span class="idea" data-nb-ref-number="69" id="idea69" data-nb-words="9" data-nb-chars="38">– Víš přece, Kaťo, že&nbsp;je&nbsp;to&nbsp;jenom sen.</span></p>
          <p class="chunk" data-nb-ref-number="70" data-nb-words="31" data-nb-chars="171"><span class="idea" data-nb-ref-number="70" id="idea70" data-nb-words="31" data-nb-chars="171">Paní Kateřina je&nbsp;už&nbsp;klidna, dýchá pravidelně a&nbsp;její hlas vyplouvá do&nbsp;tmy, obaluje se&nbsp;jí&nbsp;a&nbsp;vrací se&nbsp;bludnými oklikami tichý a&nbsp;vzdálený, jako by&nbsp;ani nemluvila u&nbsp;mužova ucha.</span></p>
          <p class="chunk" data-nb-ref-number="71" data-nb-words="92" data-nb-chars="475"><span class="idea" data-nb-ref-number="71" id="idea71" data-nb-words="92" data-nb-chars="475">– Co&nbsp;na&nbsp;tom? Je&nbsp;snad jenom tento svět? Proč? Jenom proto, že&nbsp;se&nbsp;do&nbsp;něho denně probouzíme a&nbsp;že jej vnímáme? Žil devět měsíců ve&nbsp;mně, nevstoupil nikdy mezi nás. Ale víš, z&nbsp;jakých dálek přicházel a&nbsp;kam byla zaměřena jeho pouť? A&nbsp;proč nevystoupil na&nbsp;této stanici, na&nbsp;níž všichni čekáme, nevědouce nač? Ani mi&nbsp;ho&nbsp;neukázali, a&nbsp;přece jsem cítívala jeho ústka u&nbsp;prsů, jež se&nbsp;naplnily jenom pro něho. Říkáš, že&nbsp;je&nbsp;to&nbsp;jenom sen. Co&nbsp;na&nbsp;tom, je&nbsp;to&nbsp;jediné místo, kde se&nbsp;s&nbsp;ním mohu setkat.</span></p>
          <p class="chunk" data-nb-ref-number="72" data-nb-words="8" data-nb-chars="38"><span class="idea" data-nb-ref-number="72" id="idea72" data-nb-words="8" data-nb-chars="38">– Bojím se, že&nbsp;tě&nbsp;to&nbsp;příliš rozrušuje.</span></p>
          <p class="chunk" data-nb-ref-number="73" data-nb-words="80" data-nb-chars="442"><span class="idea" data-nb-ref-number="73" id="idea73" data-nb-words="80" data-nb-chars="442">– Kdybych tě&nbsp;neviděla rok, kdybych už&nbsp;umdlévala čekáním a&nbsp;touhou a&nbsp;ty ses najednou vrátil, nebyla bych rozrušena? Neboj se. Dovedu-li unést své čekání, unesu i&nbsp;svou radost ze&nbsp;setkání i&nbsp;svůj žal z&nbsp;rozloučení. Připadám si&nbsp;někdy jak matka námořníkova, žiju jenom pro jeho návraty. Ale mohu čekat bez úzkosti. Vím, že&nbsp;moře, po&nbsp;němž se&nbsp;plaví můj syn, své plavce nepohlcuje. Vyvrhne je&nbsp;někdy na&nbsp;písčiny, ale za&nbsp;čas se&nbsp;pro ně&nbsp;vrací a&nbsp;opět je&nbsp;odnáší.</span></p>
          <p class="chunk" data-nb-ref-number="74" data-nb-words="122" data-nb-chars="692"><span class="idea" data-nb-ref-number="74" id="idea74" data-nb-words="122" data-nb-chars="692">Starosta naslouchá trpělivě a&nbsp;mlčí. Ukolébá se&nbsp;svým hlasem a&nbsp;usne, myslí si. Přitom však sleduje pozorně její slova, zapadají do&nbsp;jeho vědomí jako jiskry, doutná to&nbsp;v&nbsp;něm představami. Neplují také oni oba, vyvrženi z&nbsp;prostoru a&nbsp;času, po&nbsp;moři, o&nbsp;němž Kateřina mluví? Jaká by&nbsp;to&nbsp;z&nbsp;ní byla matka! Ale kdo ví, zda její láska, tak mocná, že&nbsp;bez nesnází prochází i&nbsp;zdmi skutečna, by&nbsp;nebyla dítě zahubila, tak jako mu&nbsp;teď dává život. Není to&nbsp;úžasné? Nikdy nezahlédla ani tvářičku toho novorozeněte, jež se&nbsp;narodilo donošené a&nbsp;silné, ale mrtvé, zardoušené pupeční šňůrou jako za&nbsp;nějaké dávné viny neznámých a&nbsp;v&nbsp;popel obrácených předků. A&nbsp;přece v&nbsp;ní žije dál, roste, mění se, dospívá, tak jako by&nbsp;bylo.</span></p>
          <p class="chunk" data-nb-ref-number="75" data-nb-words="56" data-nb-chars="262"><span class="idea" data-nb-ref-number="75" id="idea75" data-nb-words="56" data-nb-chars="262">– Proč nemůžeš být se&nbsp;mnou, Rudo, když přichází? Měl bys z&nbsp;něho radost. Je&nbsp;velký na&nbsp;svá léta a&nbsp;stále ještě má&nbsp;světlé vlasy. Má&nbsp;po&nbsp;mně obočí a&nbsp;ústa, a&nbsp;tvůj nos, bradu a&nbsp;pohled, je&nbsp;to&nbsp;Mochna i&nbsp;Nolč, jenom ty&nbsp;vlasy jsou jeho, nemíval je&nbsp;nikdo v&nbsp;tvé ani v&nbsp;mé rodině.</span></p>
          <p class="chunk" data-nb-ref-number="76" data-nb-words="6" data-nb-chars="39"><span class="idea" data-nb-ref-number="76" id="idea76" data-nb-words="6" data-nb-chars="39">Starosta mlčí a&nbsp;paní zhluboka vzdychne.</span></p>
          <p class="chunk" data-nb-ref-number="77" data-nb-words="48" data-nb-chars="222"><span class="idea" data-nb-ref-number="77" id="idea77" data-nb-words="48" data-nb-chars="222">– Ach Rudo, řekne po&nbsp;dlouhé chvíli, když se&nbsp;už&nbsp;zdálo, že&nbsp;usíná, jsem tak ráda, že&nbsp;jsem ho&nbsp;zas viděla. Teď budu spát a&nbsp;možná, že&nbsp;se&nbsp;mi&nbsp;o&nbsp;něm bude zdát, rozumíš, tak zdát, jako by&nbsp;se&nbsp;mi&nbsp;zdálo třeba o&nbsp;tobě nebo o&nbsp;někom jiném.</span></p>
          <p class="chunk" data-nb-ref-number="78" data-nb-words="111" data-nb-chars="640"><span class="idea" data-nb-ref-number="78" id="idea78" data-nb-words="111" data-nb-chars="640">Paní Kateřina sklouzne z&nbsp;prsou a&nbsp;klína svého muže, a&nbsp;ponechávajíc hlavu na&nbsp;jeho rameni a&nbsp;jednu paži na&nbsp;jeho prsou, zavrtá se&nbsp;vedle něho k&nbsp;spánku. Starosta myslí na&nbsp;její poslední slova, rozuměl dobře, co&nbsp;mu&nbsp;jimi chtěla povědět. Teď se&nbsp;mi&nbsp;o&nbsp;něm bude zdát jako o&nbsp;komkoli jiném. Tamto tedy nebyl sen. Ví, že&nbsp;nolčovský smysl pro skutečnost, ten stavitel pyramidy bohatství, v&nbsp;níž je&nbsp;on&nbsp;dnes pochován, mu&nbsp;nedovolí nikdy, aby vstoupil do&nbsp;světa své ženy a&nbsp;potkal se&nbsp;tam se&nbsp;svým synem. Protože však ani otázka, proč něco je&nbsp;v&nbsp;tomto světě, není odpověditelná, je&nbsp;mu&nbsp;podivná existence jeho mrtvě narozeného synka stále přijatelnější a&nbsp;pochopitelnější.</span></p>
          <p class="chunk" data-nb-ref-number="79" data-nb-words="46" data-nb-chars="271"><span class="idea" data-nb-ref-number="79" id="idea79" data-nb-words="46" data-nb-chars="271">Paní Kateřina už&nbsp;pije zhluboka a&nbsp;pravidelně ze&nbsp;studnice spánku a&nbsp;starosta je&nbsp;šťasten, že&nbsp;se&nbsp;má&nbsp;čím obírat. Pravděpodobně usne za&nbsp;chvíli také, třebaže nepoužité prášky zůstaly v&nbsp;kapse županu, to&nbsp;se&nbsp;mu&nbsp;stává vždy, když se&nbsp;snaží v&nbsp;noci domyslet nějakou naprosto určitou věc.</span></p>
          <p class="chunk" data-nb-ref-number="80" data-nb-words="284" data-nb-chars="1688"><span class="idea" data-nb-ref-number="80" id="idea80" data-nb-words="284" data-nb-chars="1688">Žil by&nbsp;a&nbsp;navštěvoval by&nbsp;svou matku ten světlovlasý chlapíček, jeho synek, kdyby se&nbsp;Kateřině narodilo ještě nějaké dítě? Nenarodilo se&nbsp;a&nbsp;nikdy se&nbsp;už&nbsp;nemělo narodit. Lékaři zakývali bradami a&nbsp;řekli: Už&nbsp;nikdy, a&nbsp;měli pravdu. Poslední svého rodu, on&nbsp;i&nbsp;jeho žena. Trpká jistota. Ale starosta Nolč je&nbsp;s&nbsp;ní smířen. Proč by&nbsp;se&nbsp;měli rodit další a&nbsp;další Nolčové, když on&nbsp;sám neví, co&nbsp;počít se&nbsp;svým životem? Chtělo by&nbsp;se&nbsp;mu&nbsp;vůbec žít, kdyby nebylo Kateřiny? A&nbsp;třebaže o&nbsp;tom spolu nikdy nemluvili, je&nbsp;si&nbsp;jist, že&nbsp;jeho žena je&nbsp;prostoupena týmž pocitem. Podivná odpověď na&nbsp;otázku po&nbsp;smyslu a&nbsp;účelu života. Vzájemně se&nbsp;podporující společnost na&nbsp;udržení života, ačkoli, jak bylo právě naznačeno, jeho držitelům na&nbsp;něm jednotlivě nesejde. Starosta se&nbsp;usmívá do&nbsp;tmy. Takové hříčky hoví jeho smyslu pro ironii. Ale kdo ví, mluví třeba jen za&nbsp;sebe a&nbsp;Kateřinin vztah k&nbsp;životu je&nbsp;jiného druhu. Proč by&nbsp;v&nbsp;ní jinak žilo a&nbsp;rostlo dál dítě, které zemřelo? Zemřelo? Třeba nevysvětlitelnou existencí toho chlapce, který nikdy nevdechl ani jediný doušek vzduchu, podává věčnost záchrannou ruku Mochnům a&nbsp;snad i&nbsp;Nolčům. Pokud ovšem věčnost vzala vůbec na&nbsp;vědomí Mochny a&nbsp;Nolče a&nbsp;jejich rodovou pýchu. Oči už&nbsp;nemohou snést váhu a&nbsp;palčivost tmy, povolují víčkům, jež se&nbsp;na&nbsp;ně&nbsp;kladou jako svlažující hojivé náčinky. Kateřinin dech upíjí spánku doušky stále hlubšími, a&nbsp;ve tmě, jež jako by&nbsp;se&nbsp;přestala bát, že&nbsp;budou prohlédnuta její tajemství, rozpoutává se&nbsp;divoká přestřelka. Ve&nbsp;dřevě ostění, nábytku i&nbsp;podlahy postupují proti sobě neviditelní zákeřníci a&nbsp;jejich výstřely praskají jednotlivě i&nbsp;v&nbsp;řetězcích. Ach, kdo ví, možná, že&nbsp;to&nbsp;není šarvátka, že&nbsp;je&nbsp;to&nbsp;jen telegrafický rozhovor o&nbsp;lidech, jimž slouží a&nbsp;jež přežívají.</span></p>
        </section>
        <section>
          <p class="chunk" data-nb-ref-number="81" data-nb-words="230" data-nb-chars="1356"><span class="idea" data-nb-ref-number="81" id="idea81" data-nb-words="230" data-nb-chars="1356">Tlachači, konej svou povinnost. Tvá obchůzka se&nbsp;ještě neskončila a&nbsp;pitomý měsíc, nařvaný a&nbsp;nadutý jako selský krasavec, si&nbsp;nesmí dovolit, aby zasahoval do&nbsp;úředního výkonu. Nestůj tady, Tlachači, a&nbsp;nemudruj, s&nbsp;myšlením ti&nbsp;to&nbsp;vždycky vyšlo nakrátko a&nbsp;o&nbsp;této noci nebude vydána úřední vyhláška, z&nbsp;níž bys vyčetl proč a&nbsp;jak, nikdo ti&nbsp;nedá v&nbsp;tuto chvíli rozkaz, co&nbsp;dělat. Je&nbsp;to&nbsp;nepochybně nepřístojnost, promění-li se&nbsp;strážníkovi ulice, jimiž prochází po&nbsp;třicet let, v&nbsp;cizí město a&nbsp;potká v&nbsp;nich sebe sama jako podezřelého cizince. Ale kdo je&nbsp;za&nbsp;ni&nbsp;odpověden? Kdo zavinil, že&nbsp;radniční věž, k&nbsp;níž vzhlížíš denně, je&nbsp;ti&nbsp;teď právě tak nepovědomá, jako bys ji&nbsp;viděl poprvé v&nbsp;životě? Proč jsi zápolil se&nbsp;svým stínem a&nbsp;proč tě&nbsp;starosta ohmatával jako řezník kupující býka, určeného na&nbsp;porážku? Viděls vůbec, cos viděl, a&nbsp;dělals, cos dělal? Vždyť věci se&nbsp;dějí jen ve&nbsp;chvíli jim určené a&nbsp;pak se&nbsp;vytrácejí jako hrstka tabáku, kterou pálíš ve&nbsp;své dýmce. Dým se&nbsp;rozplyne a&nbsp;popel rozvane vítr, jenom chuť zůstává, o&nbsp;níž nedovedeš říci, pochází-li z&nbsp;minula, nebo směřuje-li k&nbsp;nějakému ději příštímu. Ach ty&nbsp;potápěči ve&nbsp;vodách tajemství, jsi příliš dýchavičný, abys dosáhl dna a&nbsp;vynesl odtud byť hrst písku, který uniká mezi zaťatými prsty. Máš mozek vyluhovaný rozkazy, i&nbsp;kráčej po&nbsp;této podešvi, drže se&nbsp;čáry narýsované povinnosti, která tě&nbsp;nikdy nezklame a&nbsp;nedá ti&nbsp;zbloudit.</span></p>
          <p class="chunk" data-nb-ref-number="82" data-nb-words="66" data-nb-chars="412"><span class="idea" data-nb-ref-number="82" id="idea82" data-nb-words="66" data-nb-chars="412">Tlachač odplivne dlouhým obloukem přes hranici stínu, v&nbsp;němž stojí, slina se&nbsp;rozpleskne dokulata na&nbsp;jedné dlaždici a&nbsp;měsíc, vždy pohotový lichvář, ji&nbsp;rázem promění v&nbsp;stříbrnou minci, střádaje klam jen tak pro své potěšení nebo na&nbsp;vysoký úrok posměchu pro někoho, kdo tudy půjde později. Tlachač hledí nedůvěřivě na&nbsp;ten blýskavý peníz. Pak se&nbsp;trhnutím odvrátí, uštknutě a&nbsp;otráveně. Tady to&nbsp;máš. Viděls, cos viděl?</span></p>
          <p class="chunk" data-nb-ref-number="83" data-nb-words="18" data-nb-chars="110"><span class="idea" data-nb-ref-number="83" id="idea83" data-nb-words="18" data-nb-chars="110">Dost už&nbsp;hry, strážníku, dost dětinství. Urovnat blůzu, vypnout prsa, ruce s&nbsp;obuškem za&nbsp;záda a&nbsp;pochodem pochod.</span></p>
          <p class="chunk" data-nb-ref-number="84" data-nb-words="392" data-nb-chars="2187"><span class="idea" data-nb-ref-number="84" id="idea84" data-nb-words="392" data-nb-chars="2187">Náměstí se&nbsp;mírně svažuje, tak mírně, že&nbsp;to&nbsp;sotva vnímáš, k&nbsp;hotelu U&nbsp;Koníčka, kde silnice, jež se&nbsp;bystře prodrala rovnou dlažbou mezi kočičími hlavami, zahne ostře doleva, aby vzápětí sebou švihla vpravo a&nbsp;hnala se&nbsp;Chudějovickou třídou z&nbsp;města do&nbsp;kraje. U&nbsp;Koníčka se&nbsp;dnes svítí naplno. Je&nbsp;čtvrtek, sešly se&nbsp;partičky na&nbsp;mariáš. Pohled na&nbsp;ta&nbsp;ozářená okna vrátí strážníka rázem jeho obvyklé míře. Veselý větřík se&nbsp;zatočí v&nbsp;úzké uličce jeho myšlení a&nbsp;vyfoukne dusný zmatek. Toť světlo ze&nbsp;zdroje, který znáš, světlo, při němž se&nbsp;lidé druží, pracují a&nbsp;čtou, světlo nažloutlé, prosté a&nbsp;lahodné jako sklenice piva, světlo, jež s&nbsp;tebou nesehraje žádný proradný kousek. Hraje se&nbsp;ve&nbsp;výčepu i&nbsp;v&nbsp;jídelně a&nbsp;strážník ví, že&nbsp;bude vítán tam i&nbsp;tam.&nbsp;– Á,&nbsp;řekne někdo, pan strážmistr se&nbsp;na&nbsp;nás přišel podívat, a&nbsp;jiný:&nbsp;– Servus, stará vojno, a&nbsp;někdo zavolá:&nbsp;– Schovejte bank, je&nbsp;tu&nbsp;policie. A&nbsp;ti, co&nbsp;budou právě zabráni do&nbsp;sumírování betla, durcha, červených sto a&nbsp;sedmy na&nbsp;konec nebo do&nbsp;úvah, mají-li dát fleka na&nbsp;hru, kývnou hlavou a&nbsp;zabručí anebo jen tak mávnou rukou. Někdo k&nbsp;němu posune svou sklenici a&nbsp;jiný mu&nbsp;objedná čerstvé napití. Přijme to&nbsp;i&nbsp;ono a&nbsp;připije na&nbsp;počest a&nbsp;zdraví všech přítomných. Může tu&nbsp;stát a&nbsp;kibicovat, jak dlouho se&nbsp;mu&nbsp;zachce, ví, co&nbsp;se&nbsp;sluší a&nbsp;patří, a&nbsp;nikdo mu&nbsp;neřekne, aby táhl od&nbsp;válu; hráči o&nbsp;něm věří, že&nbsp;přináší štěstí, a&nbsp;tak postojí chvíli s&nbsp;tím a&nbsp;chvíli s&nbsp;jiným, obejde je&nbsp;všechny, ať&nbsp;se&nbsp;kolo otáčí a&nbsp;dobrá vůle je&nbsp;se&nbsp;všemi. A&nbsp;ve výčepu bude sedět hostinský Pudil&nbsp;– nebude-li dělat čtvrtého nějaké partě&nbsp;– s&nbsp;dlouhou dýmkou mezi koleny u&nbsp;dveří do&nbsp;kuchyně, rozvalen tak, aby viděl na&nbsp;hosty i&nbsp;na svou ženu. Mrkne na&nbsp;Tlachače a:&nbsp;– Maminko, pan strážmistr je&nbsp;tady. Bude tam obvyklá stupka hořké, talíř guláše nebo kus studené vepřové a&nbsp;jedno sklo navrch. Ta&nbsp;stupka hořké čeká na&nbsp;Tlachače ve&nbsp;všech hospodách v&nbsp;celém jeho obvodu, strážník si&nbsp;stěžuje, že&nbsp;mu&nbsp;žaludek nevaří, ač&nbsp;tráví hřebíky. Není to&nbsp;takhle v&nbsp;pořádku, být zadobře s&nbsp;celým světem, všude, kam vstoupíš, vítaným hostem, kterého poplácávají po&nbsp;zádech a&nbsp;častují přátelskými slovy? To&nbsp;proto, že&nbsp;jsi chlap na&nbsp;svém místě a&nbsp;každému dáváš, co&nbsp;mu&nbsp;patří, říznost chamradi, která ohrožuje bezpečnost a&nbsp;řád, a&nbsp;úctu slušným lidem.</span></p>
          <p class="chunk" data-nb-ref-number="85" data-nb-words="228" data-nb-chars="1320"><span class="idea" data-nb-ref-number="85" id="idea85" data-nb-words="228" data-nb-chars="1320">Teď už&nbsp;si&nbsp;strážník vyšlapuje křepce, ta&nbsp;hořká bodne po&nbsp;tom rozrušení a&nbsp;vymoří poslední jeho stopy, už&nbsp;vidí ruku hostinské, vlídné, nemluvné a&nbsp;utýrané nekonečnem dřiny, baculatou přes to&nbsp;vše, jak mu&nbsp;ji&nbsp;nalévá. Pár kroků jen, ale je&nbsp;tu&nbsp;ještě jedno zastavení, které si&nbsp;neodpustí na&nbsp;žádné ze&nbsp;svých obchůzek ani v&nbsp;dešti, mraze nebo vánici. Největší obchod v&nbsp;Bytni, tady se&nbsp;oblékají celé vesnice širokého okresu a&nbsp;putují sem už&nbsp;téměř století syn po&nbsp;tátovi, vnučka po&nbsp;bábě. Dvě veliké výkladní skříně, ta&nbsp;vpravo zboží dámské, ta&nbsp;vlevo pánské, uprostřed široký vchod, ale v&nbsp;tuto hodinu je&nbsp;to&nbsp;všechno zataženo mohutnými závěsy z&nbsp;vlnitého plechu. A&nbsp;noc co&nbsp;noc strážník Tlachač na&nbsp;své pochůzce se&nbsp;zastaví u&nbsp;Harazimova obchodu, přejde od&nbsp;jednoho závěsu ke&nbsp;druhému, shýbne se&nbsp;u&nbsp;každého z&nbsp;nich a&nbsp;zkouší, jsou-li dobře zamčeny visací zámky. Snad ho&nbsp;k&nbsp;nim přivábila před lety jejich neforemná velikost a&nbsp;nezvyklý zvonovitý tvar. Každý z&nbsp;nich váží nejméně dva kilogramy a&nbsp;Tlachač je&nbsp;bere do&nbsp;ruky jeden po&nbsp;druhém, tahá za&nbsp;ně&nbsp;a&nbsp;potěžkává je&nbsp;a&nbsp;přitom se&nbsp;vždy podivuje, že&nbsp;ještě nikoho za&nbsp;ta&nbsp;léta nezlákaly, aby se&nbsp;o&nbsp;ně pokusil. Nebylo by&nbsp;tak těžké je&nbsp;otevřít, Tlachač to&nbsp;dobře ví, vyučil se&nbsp;zámečníkem, než se&nbsp;stal obecním strážníkem, a&nbsp;právě u&nbsp;těchto harazimovských, které jen straší svou nemotornou obrovitostí, by&nbsp;to&nbsp;šlo obzvlášť snadno.</span></p>
          <p class="chunk" data-nb-ref-number="86" data-nb-words="230" data-nb-chars="1353"><span class="idea" data-nb-ref-number="86" id="idea86" data-nb-words="230" data-nb-chars="1353">Třicet let ode dne, kdy je&nbsp;na&nbsp;své první pochůzce vzal poprvé do&nbsp;rukou a&nbsp;zvědavě potěžkal, pohrává si&nbsp;Tlachač s&nbsp;představou, jak by&nbsp;to&nbsp;bylo povedené, kdyby je&nbsp;otevřel zrovna on, na&nbsp;jehož poctivost a&nbsp;spolehlivost by&nbsp;přísahalo celé město, starostou počínajíc a&nbsp;byteňským zlodějem Kalinou končíc. Nuže, neotevře je, toť se&nbsp;rozumí, a&nbsp;neotevře ani starou nedobytnou pokladnu v&nbsp;krámě, v&nbsp;níž Harazimové podnes uschovávají tržbu za&nbsp;celý týden, vždy od&nbsp;pondělka do&nbsp;neděle, aby teprve když je&nbsp;jí&nbsp;pěkná hromádka, ji&nbsp;odnesli do&nbsp;místní záložny. Neotevře, to&nbsp;se&nbsp;ví, ač&nbsp;by&nbsp;to&nbsp;byl ten nejpovedenější žert, a&nbsp;dusil by&nbsp;se&nbsp;smíchy, až&nbsp;by&nbsp;druhý den volal s&nbsp;ostatními:&nbsp;– Chyťte zloděje! a&nbsp;všichni by&nbsp;k&nbsp;němu přicházeli, poklepávali mu&nbsp;na&nbsp;rameno a&nbsp;říkali:&nbsp;– Sakra, Tlachači, tohle je&nbsp;přece něco pro tebe. Teď ukaž, co&nbsp;dovedeš. Neotevře, protože by&nbsp;se&nbsp;podobal hlídacímu psu, který na&nbsp;vlastním dvoře dáví slepice, jež měl hlídat před škodnou, a&nbsp;takového je&nbsp;nejlépe utratit. Neotevře, protože by&nbsp;předstoupil sám před sebe a&nbsp;řekl by:&nbsp;– Strážníku Tlachači, zatýkám vás, protože jste nejhrubším způsobem porušil služební slib a&nbsp;oloupil občana svěřeného vaší ochraně. Pojďte se&nbsp;mnou na&nbsp;četnickou stanici. Neotevře, třebaže by&nbsp;to&nbsp;dokázal levou rukou a&nbsp;ví o&nbsp;hodině, která by&nbsp;se&nbsp;k&nbsp;tomu nejlépe hodila. Neotevře, ale nikdo nepopře, že&nbsp;by&nbsp;to&nbsp;byl vydařený žertík, o&nbsp;jakém se&nbsp;hned tak neslyší.</span></p>
          <p class="chunk" data-nb-ref-number="87" data-nb-words="90" data-nb-chars="541"><span class="idea" data-nb-ref-number="87" id="idea87" data-nb-words="90" data-nb-chars="541">Přes všechno veselí, jaké v&nbsp;něm tato představa vždy znovu probouzí, Tlachač pustí s&nbsp;povzdechem zámek, vzpřímí se&nbsp;a&nbsp;pokračuje v&nbsp;cestě. Když dospěje k&nbsp;oleandrům, zdobícím široký vstup hotelu U&nbsp;Koníčka, radniční hodiny zakvokají a&nbsp;pak snesou tři zvonivá vejce. Tři čtvrti na&nbsp;dvanáct. Tlachač sejme čepici, otře si&nbsp;kapesníkem čelo a&nbsp;zajede jím za&nbsp;límec blůzy. Zapotil se, čertví proč, a&nbsp;nemůže se&nbsp;přece takhle ukázat před lidmi, byl by&nbsp;v&nbsp;tu ránu jako svatý Štěpán, jehož socha stojí na&nbsp;dolním konci Bytně, zprotýkán štilci a&nbsp;pichlavými otázkami.</span></p>
          <p class="chunk" data-nb-ref-number="88" data-nb-words="148" data-nb-chars="921"><span class="idea" data-nb-ref-number="88" id="idea88" data-nb-words="148" data-nb-chars="921">Strážníkovi však není souzeno, aby se&nbsp;té&nbsp;noci dostal lehce k&nbsp;vytoužené hořké a&nbsp;talíři guláše. Široký průjezd, který jako tunel se&nbsp;probíjí celou hloubkou tohoto starobylého domu až&nbsp;na&nbsp;dvůr, kde stáje a&nbsp;kůlny pro formanské koně a&nbsp;vozy byly v&nbsp;současné době zčásti přeměněny na&nbsp;automobilové garáže, je&nbsp;matně osvětlen jedinou krha­vou žárovkou, visící na&nbsp;neviditelném drátě uprostřed klenutého stropu. V&nbsp;okamžiku, kdy Tlachač dokončí úpravu svého zevnějšku, včetně uklidnění rozehraného lícního svalstva, a&nbsp;chystá se&nbsp;vykročit, vpadne do&nbsp;toho světelného kaliště v&nbsp;průjezdu z&nbsp;levé strany jasnější proud, u&nbsp;stropu našedlý a&nbsp;zvířený uniklým dýmem, a&nbsp;vyplaví na&nbsp;dřevěné kostky dláždění nejprve černý stín, plující po&nbsp;zemi, a&nbsp;za ním postavu, jež se&nbsp;zdá ještě černější. Pak třesknou dveře, kaliště rázem pohltí jasný proud i&nbsp;stín, na&nbsp;zlomek vteřiny se&nbsp;zdá, že&nbsp;vsaje i&nbsp;postavu, ale ta&nbsp;unikne zrádnému místu a&nbsp;pluje volně k&nbsp;Tlachačovi.</span></p>
          <p class="chunk" data-nb-ref-number="89" data-nb-words="21" data-nb-chars="125"><span class="idea" data-nb-ref-number="89" id="idea89" data-nb-words="21" data-nb-chars="125">Strážník srazí podpatky, ztuhne ve&nbsp;hřbetě a&nbsp;švihne rukou ke&nbsp;štítku čepice, vše jen o&nbsp;poznání méně důrazně než před starostou.</span></p>
          <p class="chunk" data-nb-ref-number="90" data-nb-words="5" data-nb-chars="27"><span class="idea" data-nb-ref-number="90" id="idea90" data-nb-words="5" data-nb-chars="27">– Dobrý večer, pane děkane.</span></p>
          <p class="chunk" data-nb-ref-number="91" data-nb-words="29" data-nb-chars="157"><span class="idea" data-nb-ref-number="91" id="idea91" data-nb-words="29" data-nb-chars="157">– Dej bůh, odpoví kněz, a&nbsp;jeho hlas, kupodivu hluboký a&nbsp;zvučný k&nbsp;jeho postavě, má&nbsp;selskou šíři a&nbsp;váhavost. Jak vidím, našel jsem průvodce na&nbsp;svou cestu domů.</span></p>
          <p class="chunk" data-nb-ref-number="92" data-nb-words="74" data-nb-chars="445"><span class="idea" data-nb-ref-number="92" id="idea92" data-nb-words="74" data-nb-chars="445">Děkan Brůžek, věrný kibic čtvrtečních mariášů, dopije vždycky rázem tří čtvrtí na&nbsp;dvanáctou poslední doušek bílého vína, potřese rukama svým spolustolovníkům a&nbsp;odchází. Půlnoc už&nbsp;mu&nbsp;nepatří a&nbsp;nesmí ho&nbsp;najít na&nbsp;místě, kde ďáblu se&nbsp;může kdykoli zachtít přisednout ke&nbsp;stolu. Nadto je&nbsp;zítra pátek, kdy děkan vždycky slouží první mši, přestože v&nbsp;jiné dny se&nbsp;střídá se&nbsp;svým kaplanem. Je&nbsp;v&nbsp;tom i&nbsp;takové malé pokání: poseděl sis, pospíchej ráno z&nbsp;lůžka.</span></p>
          <p class="chunk" data-nb-ref-number="93" data-nb-words="259" data-nb-chars="1478"><span class="idea" data-nb-ref-number="93" id="idea93" data-nb-words="259" data-nb-chars="1478">Jak stojí před Tlachačem, sahá mu&nbsp;sotva k&nbsp;ramenům a&nbsp;strážník shlíží přes masív své nadělané blůzy na&nbsp;jeho vlasy, šedivé sic, ale dosud hřebíkovitě tuhé a&nbsp;vyčesané do&nbsp;krátce přistřiženého ježka. Kněz běhá od&nbsp;jara do&nbsp;zimy prostovlasý a&nbsp;nosí svůj ohmataný klobouk v&nbsp;ruce jen proto, aby nezavdal příčinu k&nbsp;nevůli osadníků. Neboť i&nbsp;v&nbsp;maličkostech běda tomu, skrze koho pohoršení pochází. I&nbsp;stává se&nbsp;velmi často, že&nbsp;pan děkan zapomene klobouk někde na&nbsp;mezi, na&nbsp;žebřině, na&nbsp;rádle, na&nbsp;tyčce u&nbsp;plotu&nbsp;– vždyť, bůh mě&nbsp;netrestej, nenajde-li vhodnějšího místa, dovede jej pověsit i&nbsp;volovi na&nbsp;roh&nbsp;– a&nbsp;pak běhá a&nbsp;shání jej všecek nešťasten. Vlasy, řekli jsme, jsou šedivé, ale v&nbsp;obličeji pod nimi se&nbsp;nedohádáš let&nbsp;– není kněžsky oválný a&nbsp;změklý, hnětl jej volný vzduch, slunce a&nbsp;větry z&nbsp;bronzu v&nbsp;létě brunátného, v&nbsp;zimě tabákově hnědého. Děkan Brůžek je&nbsp;včelař, sadař, sedlák i&nbsp;kněz, vše rovným dílem a&nbsp;stejně zaujatě, můžeš se&nbsp;naň obrátit, stůně-li ti&nbsp;kráva i&nbsp;octl-li ses ve&nbsp;zmatku, v&nbsp;němž si&nbsp;nevíš rady, můžeš pro něho poslat, rojí-li se&nbsp;ti&nbsp;včely, i&nbsp;když tě&nbsp;napadlo vypustit duši za&nbsp;sněhové vánice ve&nbsp;vsi deset kilometrů vzdálené od&nbsp;děkanství. Tak ho&nbsp;znají všichni, tak se&nbsp;jim alespoň jeví, a&nbsp;co můžeš vědět více o&nbsp;člověku, který jiným káže, naslouchá jejich tajemstvím a&nbsp;sám se&nbsp;nikomu nezpovídá, sám jako by&nbsp;neměl soukromého života, snad ještě, že&nbsp;není na&nbsp;krejcar, jako mnozí bývají, a&nbsp;jak umí lidi rozebrat z&nbsp;kazatelny, že&nbsp;si&nbsp;ženské zapláčí a&nbsp;muži přešlapují na&nbsp;podrážkách horkých rozpaky.</span></p>
          <p class="chunk" data-nb-ref-number="94" data-nb-words="248" data-nb-chars="1481"><span class="idea" data-nb-ref-number="94" id="idea94" data-nb-words="248" data-nb-chars="1481">Tlachač musí odkašlat, než může promluvit, škrt přes rozpočet se&nbsp;mu&nbsp;vzpříčil v&nbsp;hrdle. Ani ho&nbsp;nenapadne odmítnout knězovo pozvání, aby ho&nbsp;doprovodil. Není k&nbsp;němu ničím vázán, jako například k&nbsp;starostovi, ale kněz je&nbsp;přece jen vrchnost, třeba jiného řádu, a&nbsp;strážník ví, že&nbsp;autorita musí být ctěna a&nbsp;uznávána všude, kde se&nbsp;vyskytne, protože jinak by&nbsp;i&nbsp;on sám klesl hlouběji než pasák prasat. Kromě toho tento kněz je&nbsp;právě takový chlap jako byteňský starosta, ne-li důkladnější. Nedovolává se&nbsp;boží pomoci, kde vystačí s&nbsp;vlastní silou, a&nbsp;má jí&nbsp;dost v&nbsp;tom svém podsaditém těle. Vypráví se&nbsp;o&nbsp;něm, jak zatočil s&nbsp;Nejtkem, tím ožralým podruhem z&nbsp;chudobince, takovým vytahovačským rváčem, který když ho&nbsp;někde přeprali a&nbsp;vyhodili z&nbsp;hospody, zmlátil doma do&nbsp;bezvědomí svou ženu. Už&nbsp;pro to&nbsp;třikrát seděl, jednou čtrnáct dní, pak šest neděl a&nbsp;konečně tři měsíce, ale sotva se&nbsp;vrátil, zbil ji&nbsp;vždycky nanovo, aby dokázal, že&nbsp;žádné soudy mu&nbsp;nevezmou právo nakládat se&nbsp;ženou, jak se&nbsp;mu&nbsp;zlíbí. Nakonec se&nbsp;za&nbsp;ním vypravil děkan Brůžek. Našel Nejtka na&nbsp;lavičce před domem, pižlal něco kudlou na&nbsp;olšovém součku, zatímco jeho žena, využívajíc slunečného dne, tu&nbsp;prala v&nbsp;neckách, postavených na&nbsp;rozvrzané židli. Nahé paže měla ještě modře pruhované od&nbsp;posledního výprasku. Děkan pozdravil, Nejtek jen něco zabručel, nevstal, na&nbsp;čepici ani nesáhl. Kolem se&nbsp;ihned začali stavět lidé, co&nbsp;jiní se&nbsp;dívali z&nbsp;oken, protože bůhví jak, ale po&nbsp;Kostelní ulici se&nbsp;rozkřiklo, že&nbsp;děkan si&nbsp;to&nbsp;přišel spravit s&nbsp;Nejtkem.</span></p>
          <p class="chunk" data-nb-ref-number="95" data-nb-words="34" data-nb-chars="175"><span class="idea" data-nb-ref-number="95" id="idea95" data-nb-words="34" data-nb-chars="175">– Nejtku, povídal děkan pomalu a&nbsp;rozvážně, přišel jsem se&nbsp;vás zeptat, jak dlouho chcete ještě trýznit svou ženu. Už&nbsp;se&nbsp;na&nbsp;to&nbsp;nikdo nemůže dívat: bůh ne, lidé ne, a&nbsp;já taky ne.</span></p>
          <p class="chunk" data-nb-ref-number="96" data-nb-words="67" data-nb-chars="344"><span class="idea" data-nb-ref-number="96" id="idea96" data-nb-words="67" data-nb-chars="344">Ale rváč tušil obecenstvo a&nbsp;chtěl mu&nbsp;ukázat, že&nbsp;ne&nbsp;děkan s&nbsp;ním, nýbrž on&nbsp;s&nbsp;děkanem, a&nbsp;vůbec, že&nbsp;si&nbsp;to&nbsp;dovede zkvitnout s&nbsp;každým na&nbsp;světě. Položil kudlu na&nbsp;jednu stranu, souček na&nbsp;druhou a&nbsp;vstával právě tak pomalu, jak děkan mluvil. Pak se&nbsp;rozkročil, pošoupl si&nbsp;čepici ještě víc ke&nbsp;straně&nbsp;– to&nbsp;už&nbsp;každý věděl, co&nbsp;to&nbsp;znamená&nbsp;– vyvalil oči a&nbsp;řekl:</span></p>
          <p class="chunk" data-nb-ref-number="97" data-nb-words="20" data-nb-chars="115"><span class="idea" data-nb-ref-number="97" id="idea97" data-nb-words="20" data-nb-chars="115">– Do&nbsp;mý&nbsp;domácnosti se&nbsp;žádnej flanďák míchat nebude. A&nbsp;támhle sou vrata, abych vám je&nbsp;nemusel ukazovat ještě jednou.</span></p>
          <p class="chunk" data-nb-ref-number="98" data-nb-words="31" data-nb-chars="172"><span class="idea" data-nb-ref-number="98" id="idea98" data-nb-words="31" data-nb-chars="172">– No&nbsp;dobrá, Nejtku, pronesl děkan zpraženě, snad máte pravdu. Snad je&nbsp;na&nbsp;světě opravdu jenom jedna bytost, která se&nbsp;smí míchat do&nbsp;všeho. Nic ve&nbsp;zlém a&nbsp;buďte tu&nbsp;spánembohem.</span></p>
          <p class="chunk" data-nb-ref-number="99" data-nb-words="46" data-nb-chars="258"><span class="idea" data-nb-ref-number="99" id="idea99" data-nb-words="46" data-nb-chars="258">A&nbsp;světe div se, děkan podává Nejtkovi smířlivě pravici. Rváč se&nbsp;dívá chvíli nedůvěřivě na&nbsp;tu&nbsp;napřaženou ruku, pak mu&nbsp;to&nbsp;blýskne vítězně v&nbsp;očích, popadne ji&nbsp;a&nbsp;pohlédne k&nbsp;plotu. Tady jsou všichni svědky, jak zatočil s&nbsp;tím páteříčkem. A&nbsp;ještě mu&nbsp;dá&nbsp;něco navrch.</span></p>
          <p class="chunk" data-nb-ref-number="100" data-nb-words="23" data-nb-chars="112"><span class="idea" data-nb-ref-number="100" id="idea100" data-nb-words="23" data-nb-chars="112">– Tak je&nbsp;to&nbsp;v&nbsp;pořádku, faráři, řekne povýšeně. Já&nbsp;nestrkám nos k&nbsp;vám do&nbsp;kostela a&nbsp;vy ho&nbsp;nestrkejte do&nbsp;mých věcí.</span></p>
          <p class="chunk" data-nb-ref-number="101" data-nb-words="11" data-nb-chars="65"><span class="idea" data-nb-ref-number="101" id="idea101" data-nb-words="11" data-nb-chars="65">Děkan se&nbsp;usmívá málem pokorně, ale Nejtkovu ruku nepouští ze&nbsp;své.</span></p>
          <p class="chunk" data-nb-ref-number="102" data-nb-words="15" data-nb-chars="79"><span class="idea" data-nb-ref-number="102" id="idea102" data-nb-words="15" data-nb-chars="79">– Tak co, Nejtku, řekne, neslíbil byste mi, že&nbsp;už&nbsp;nikdy nebudete bít svou ženu?</span></p>
          <p class="chunk" data-nb-ref-number="103" data-nb-words="25" data-nb-chars="135"><span class="idea" data-nb-ref-number="103" id="idea103" data-nb-words="25" data-nb-chars="135">Rváč sebou škubne, jako by&nbsp;pozdě zahlédl past, a&nbsp;pokouší se&nbsp;vyrvat i&nbsp;svou ruku. Ale děkan ji&nbsp;drží, nepouští, svírá stále víc a&nbsp;opakuje:</span></p>
          <p class="chunk" data-nb-ref-number="104" data-nb-words="5" data-nb-chars="26"><span class="idea" data-nb-ref-number="104" id="idea104" data-nb-words="5" data-nb-chars="26">– Tak co, Nejtku, slíbíte?</span></p>
          <p class="chunk" data-nb-ref-number="105" data-nb-words="11" data-nb-chars="63"><span class="idea" data-nb-ref-number="105" id="idea105" data-nb-words="11" data-nb-chars="63">– Sakra, pusťte! řve rváč, ale děkanův stisk se&nbsp;stále stupňuje.</span></p>
          <p class="chunk" data-nb-ref-number="106" data-nb-words="20" data-nb-chars="114"><span class="idea" data-nb-ref-number="106" id="idea106" data-nb-words="20" data-nb-chars="114">Nakonec Nejtek klečí na&nbsp;kolenou, proklíná, brečí a&nbsp;vzdoruje, až&nbsp;na&nbsp;něm vyrazí pot, změkne celý na&nbsp;hadr a&nbsp;vyskuhrá:</span></p>
          <p class="chunk" data-nb-ref-number="107" data-nb-words="7" data-nb-chars="35"><span class="idea" data-nb-ref-number="107" id="idea107" data-nb-words="7" data-nb-chars="35">– Slibuji, sakra, jen už&nbsp;mě&nbsp;pusťte.</span></p>
          <p class="chunk" data-nb-ref-number="108" data-nb-words="90" data-nb-chars="492"><span class="idea" data-nb-ref-number="108" id="idea108" data-nb-words="90" data-nb-chars="492">Lidské huby jsou ochotny mluvit div ne&nbsp;o&nbsp;zázraku. Nejtek už&nbsp;svou ženu nikdy neuhodil. Kdykoliv to&nbsp;chtěl udělat, podíval se&nbsp;na&nbsp;tu&nbsp;svou pazouru, pomačkanou děkanem, a&nbsp;zase ji&nbsp;pustil. A&nbsp;vždycky na&nbsp;něm vyrazil pot, musel jít ven a&nbsp;tam plivat, jako by&nbsp;mu&nbsp;bylo zle, a&nbsp;proklínat, dokud se&nbsp;mu&nbsp;neulevilo. Nikdo však neví, že&nbsp;děkan, sotva přišel domů, dlouho se&nbsp;modlil. A&nbsp;že pro klid své duše musel s&nbsp;touto příhodou až&nbsp;k&nbsp;biskupovi. Nezasáhl tehdy příliš do&nbsp;úradku božího, či&nbsp;byl sám jeho určenou částí?</span></p>
          <p class="chunk" data-nb-ref-number="109" data-nb-words="92" data-nb-chars="564"><span class="idea" data-nb-ref-number="109" id="idea109" data-nb-words="92" data-nb-chars="564">Děkan s&nbsp;Tlachačem sloupají Kostelní ulicí. Přešli širokou Tržní ulici, širší než samo náměstí a&nbsp;dobře dvakrát tak dlouhou, kde bývají dobytčí trhy. Je&nbsp;po&nbsp;celé délce i&nbsp;šířce zarostlá trávou, nízce oštípanou husími hejny, a&nbsp;po jedné straně protéká jí&nbsp;potok&nbsp;– dosti mohutný, aby se&nbsp;v&nbsp;něm v&nbsp;letním horku mohla koupat děcka&nbsp;– husí to&nbsp;promenáda, kachní loviště a&nbsp;přirozené napajedlo tržního dobytka. Kostelní ulice překračuje potok betonovým můstkem, nesoucím z&nbsp;obou stran kulatý terč s&nbsp;označením 22&nbsp;t. Kněz přejde tiše, zato strážník jej dunivě rozezvučí těžkými kroky.</span></p>
          <p class="chunk" data-nb-ref-number="110" data-nb-words="109" data-nb-chars="661"><span class="idea" data-nb-ref-number="110" id="idea110" data-nb-words="109" data-nb-chars="661">Trávník ztratil v&nbsp;měsíční záři svou zeleň, hustý povlak rosy jej pokryl, je&nbsp;našedle stříbrný a&nbsp;vyleštěný světlem jako dno veliké prázdné mísy. Vážní domek uprostřed Tržní ulice, který je&nbsp;k&nbsp;chodcům obrácen svou zastíněnou stranou, nabývá v&nbsp;té pusté, ozářené prostoře nezvyklé důležitosti a&nbsp;tajemné naléhavosti. Strážník, pohlédnuv naň, cítí, že&nbsp;za&nbsp;noci, jako je&nbsp;dnešní, by&nbsp;ten domek mohl být dějištěm každé nepravosti a&nbsp;že by&nbsp;se&nbsp;k&nbsp;němu měl podívat. A&nbsp;přestože za&nbsp;tmavých nocí slídí nebojácně v&nbsp;nejtemnějších koutech, zapřel by&nbsp;dnes rád svůj popud a&nbsp;vymluvil se&nbsp;na&nbsp;nutnost doprovázet děkana. Smysl pro povinnost je&nbsp;v&nbsp;něm však silnější. Tlachač se&nbsp;zastaví a&nbsp;řekne:</span></p>
          <p class="chunk" data-nb-ref-number="111" data-nb-words="8" data-nb-chars="35"><span class="idea" data-nb-ref-number="111" id="idea111" data-nb-words="8" data-nb-chars="35">– Měl bych se&nbsp;podívat na&nbsp;ten domek.</span></p>
          <p class="chunk" data-nb-ref-number="112" data-nb-words="6" data-nb-chars="33"><span class="idea" data-nb-ref-number="112" id="idea112" data-nb-words="6" data-nb-chars="33">Děkan na&nbsp;něho pohlédne s&nbsp;úsměvem.</span></p>
          <p class="chunk" data-nb-ref-number="113" data-nb-words="2" data-nb-chars="7"><span class="idea" data-nb-ref-number="113" id="idea113" data-nb-words="2" data-nb-chars="7">– Proč?</span></p>
          <p class="chunk" data-nb-ref-number="114" data-nb-words="8" data-nb-chars="33"><span class="idea" data-nb-ref-number="114" id="idea114" data-nb-words="8" data-nb-chars="33">– Někdo by&nbsp;se&nbsp;v&nbsp;něm mohl skrývat.</span></p>
          <p class="chunk" data-nb-ref-number="115" data-nb-words="2" data-nb-chars="9"><span class="idea" data-nb-ref-number="115" id="idea115" data-nb-words="2" data-nb-chars="9">– Pojďme.</span></p>
          <p class="chunk" data-nb-ref-number="116" data-nb-words="192" data-nb-chars="1179"><span class="idea" data-nb-ref-number="116" id="idea116" data-nb-words="192" data-nb-chars="1179">Odbočí z&nbsp;cesty, popojdou několik kroků a&nbsp;obejdou vážní domek kolem dokola. Tlachač zkouší dveře i&nbsp;okna, lomcuje jimi zbytečně silně. Okna jsou jednoduchá a&nbsp;chatrná, sklo řinčí, jako by&nbsp;se&nbsp;chystalo vypadnout. V&nbsp;jednom ze&nbsp;dvou oken na&nbsp;osvětlené straně domku schází tabulka. Kluci ji&nbsp;vyrazili míčem na&nbsp;jaře, ale nová nebude zasazena dříve, dokud vážnému nezačne být v&nbsp;domku zima. Pavouk, svedený prázdným rámem, vypředl otvor pavučinou, do&nbsp;které se&nbsp;nachytal prach, jehož částečky se&nbsp;nyní drobounce blyští v&nbsp;měsíčním světle. Kdo ví, snad je&nbsp;to&nbsp;jediná kořist, jíž se&nbsp;pavouk dočkal, jestliže se&nbsp;nad ním nesmilovala hojnost tržních dnů, kdy dobytčata za&nbsp;sebou přivábí mraky much. Děkan Brůžek byl by&nbsp;ochoten zadumat se&nbsp;nad osudem tohoto lovce, jehož síť se&nbsp;nikdy nenaplnila. A&nbsp;protože z&nbsp;povolání uvykl myslet v&nbsp;symbolech, jež ho&nbsp;vždy znovu opájejí a&nbsp;vzrušují, vzpomene si&nbsp;hned na&nbsp;jiné lovce, na&nbsp;lovce duší a&nbsp;srdcí, na&nbsp;síť Petrovu, na&nbsp;dlouhé trpělivé čekání, kterým je&nbsp;celý život, na&nbsp;poslední a&nbsp;nejvznešenější úlovek, který už&nbsp;není z&nbsp;tohoto světa. Tlachač zatím našel opět svou jistotu, tolikrát otřesenou dnešní noci, zároveň však pocítil potřebu ospravedlnit před děkanem své počínání.</span></p>
          <p class="chunk" data-nb-ref-number="117" data-nb-words="31" data-nb-chars="153"><span class="idea" data-nb-ref-number="117" id="idea117" data-nb-words="31" data-nb-chars="153">– Pro čerta je&nbsp;tu&nbsp;ten domek, řekne. Kdejaká chamraď se&nbsp;v&nbsp;něm může schovat a&nbsp;vyčkat si&nbsp;svou chvíli. Člověka by&nbsp;v&nbsp;něm mohli čtvrtit a&nbsp;nikdo by&nbsp;nic nevěděl.</span></p>
          <p class="chunk" data-nb-ref-number="118" data-nb-words="8" data-nb-chars="35"><span class="idea" data-nb-ref-number="118" id="idea118" data-nb-words="8" data-nb-chars="35">– Už&nbsp;jste v&nbsp;něm někdy někoho našel?</span></p>
          <p class="chunk" data-nb-ref-number="119" data-nb-words="16" data-nb-chars="111"><span class="idea" data-nb-ref-number="119" id="idea119" data-nb-words="16" data-nb-chars="111">Tlachač se&nbsp;zarazí, zkoumaje, není-li v&nbsp;knězově prosté otázce skryt posměch. Ale vzápětí najde správnou odpověď.</span></p>
          <p class="chunk" data-nb-ref-number="120" data-nb-words="10" data-nb-chars="51"><span class="idea" data-nb-ref-number="120" id="idea120" data-nb-words="10" data-nb-chars="51">– Ne. Ale taky nevím, koho vykradou, a&nbsp;vykradou ho.</span></p>
          <p class="chunk" data-nb-ref-number="121" data-nb-words="21" data-nb-chars="109"><span class="idea" data-nb-ref-number="121" id="idea121" data-nb-words="21" data-nb-chars="109">– Opravdu. Jestliže se&nbsp;něco nestalo, není to&nbsp;důkazem, že&nbsp;by&nbsp;se&nbsp;to&nbsp;nemohlo stát. Tak málo jistoty je&nbsp;v&nbsp;životě.</span></p>
          <p class="chunk" data-nb-ref-number="122" data-nb-words="128" data-nb-chars="738"><span class="idea" data-nb-ref-number="122" id="idea122" data-nb-words="128" data-nb-chars="738">Tlachač zahmká neurčitě. Copak se&nbsp;dneska nezbaví takových řečí? Napřed ho&nbsp;jimi krmil starosta a&nbsp;teď kněz. Strážník měl namířeno za&nbsp;všemi spolehlivými a&nbsp;dobrými: za&nbsp;talířem guláše a&nbsp;sklenicí piva, které tě&nbsp;usadí pevně na&nbsp;zemi a&nbsp;naplní novou silou, za&nbsp;stupkou hořké, která ti&nbsp;rozsvítí náladu a&nbsp;dosvědčí, že&nbsp;jsi právě takový chlap, za&nbsp;jakého se&nbsp;máš, za&nbsp;partičkou mariáše, při němž, vezmeš-li rozum do&nbsp;hrsti, musíš se&nbsp;dopočítat všeho, i&nbsp;když ti&nbsp;karta nepadá. A&nbsp;zatím od&nbsp;chvíle, co&nbsp;s&nbsp;ním jeho vlastní stín sehrál šalebnou hru, poslouchá řeči, jež jako by&nbsp;byly určeny, aby v&nbsp;něm vzbudily dojem, že&nbsp;zem, po&nbsp;které kráčí, není stará dobrá země, nýbrž jakési čertovo kolo, jež mu&nbsp;každým okamžikem může utéci pod nohama. Chtěl by&nbsp;to&nbsp;rázně skoncovat.</span></p>
          <p class="chunk" data-nb-ref-number="123" data-nb-words="16" data-nb-chars="79"><span class="idea" data-nb-ref-number="123" id="idea123" data-nb-words="16" data-nb-chars="79">– Nevím, řekne zarputile. Já&nbsp;mám svý jistý a&nbsp;eště dycky sem uhád, co&nbsp;mám dělat.</span></p>
          <p class="chunk" data-nb-ref-number="124" data-nb-words="134" data-nb-chars="833"><span class="idea" data-nb-ref-number="124" id="idea124" data-nb-words="134" data-nb-chars="833">Děkan, třebaže neví všecko, co&nbsp;ponouklo strážníka k&nbsp;této odpovědi, pochopí a&nbsp;zasměje se. Ale pak se&nbsp;zasmuší. Kdo ví, zda lidé jako Tlachač nejsou pravými vyvolenci božími. Jeho jistota pramení ze&nbsp;zdraví a&nbsp;síly jeho těla, a&nbsp;jeho duše, nikdy nezraněná myšlenkou ani utrpením, zůstává oblá jako tvář dítěte, nezvrásněná pochybnostmi. Čím jiným může zhřešit, ne-li tím, že&nbsp;příliš věrně poslouchá lidské zákony, jimž slouží. Snad sobectvím, neboť takové tělo si&nbsp;žádá mnohých ukojení. Děkan však ví, že&nbsp;tento bezdětný vdovec vzal k&nbsp;sobě dcerku po&nbsp;své zemřelé sestře a&nbsp;pečuje o&nbsp;ni lépe než mnozí s&nbsp;plnějšími měšci o&nbsp;své vlastní děti. Zatímco stoupají po&nbsp;mírném svahu Kostelní ulice, děkanovy myšlenky bloudí nezakotveně a&nbsp;vracejí se&nbsp;opět k&nbsp;vážnímu domku s&nbsp;oknem vypředeným pavučinou. Promluví jako beze vší souvislosti s&nbsp;předchozím hovorem.</span></p>
          <p class="chunk" data-nb-ref-number="125" data-nb-words="13" data-nb-chars="66"><span class="idea" data-nb-ref-number="125" id="idea125" data-nb-words="13" data-nb-chars="66">– Proč si&nbsp;všichni myslíme, že&nbsp;zlo se&nbsp;může skrývat jenom v&nbsp;temnotě?</span></p>
          <p class="chunk" data-nb-ref-number="126" data-nb-words="7" data-nb-chars="42"><span class="idea" data-nb-ref-number="126" id="idea126" data-nb-words="7" data-nb-chars="42">A&nbsp;Tlachač se&nbsp;ozve s&nbsp;nečekanou pohotovostí:</span></p>
          <p class="chunk" data-nb-ref-number="127" data-nb-words="8" data-nb-chars="42"><span class="idea" data-nb-ref-number="127" id="idea127" data-nb-words="8" data-nb-chars="42">– Protože ve&nbsp;světle se&nbsp;nemůže nikdo skrýt.</span></p>
          <p class="chunk" data-nb-ref-number="128" data-nb-words="69" data-nb-chars="375"><span class="idea" data-nb-ref-number="128" id="idea128" data-nb-words="69" data-nb-chars="375">Kostelní ulice zahnula v&nbsp;nepatrném úhlu a&nbsp;nyní před nimi stoupá v&nbsp;přímce. Jdou rovnou proti měsíci, který stojí vedle kostelní věže. Stříbrný proud se&nbsp;na&nbsp;ně&nbsp;valí, jako by&nbsp;je&nbsp;chtěl odplavit. Zdi svítí a&nbsp;jiskří, a&nbsp;přece se&nbsp;zdají tak neskutečné, jako by&nbsp;to&nbsp;ani nebyly zdi, za&nbsp;nimiž bydlí lidé, zdi, jež zachycují úpal, mráz i&nbsp;déšť, zdi, na&nbsp;něž píší kluci a&nbsp;psi zdvíhají nožičky.</span></p>
          <p class="chunk" data-nb-ref-number="129" data-nb-words="7" data-nb-chars="39"><span class="idea" data-nb-ref-number="129" id="idea129" data-nb-words="7" data-nb-chars="39">– A&nbsp;co říkáte tomuhle světlu, Tlachači?</span></p>
          <p class="chunk" data-nb-ref-number="130" data-nb-words="9" data-nb-chars="50"><span class="idea" data-nb-ref-number="130" id="idea130" data-nb-words="9" data-nb-chars="50">– To&nbsp;není světlo, to&nbsp;je&nbsp;podvod, vybuchne strážník.</span></p>
          <p class="chunk" data-nb-ref-number="131" data-nb-words="144" data-nb-chars="756"><span class="idea" data-nb-ref-number="131" id="idea131" data-nb-words="144" data-nb-chars="756">– Máte pravdu, řekne kněz vážně. Líp je&nbsp;nevidět než vidět špatně. Líp je&nbsp;štrachat se&nbsp;tmou než plout jako leklá ryba světlem, jež snad ani světlem není. Ve&nbsp;tmě můžete hmatat, ale co&nbsp;chcete dělat v&nbsp;tomto světle, jež vám ukazuje věci, jaké nejsou a&nbsp;jaké by&nbsp;snad ani neměly být? Víte už, proč jste šel k&nbsp;vážnímu domku pln obav, třebaže rozum vám říkal, že&nbsp;zlo si&nbsp;nevybírá noci tak jasné ke&nbsp;svým výpravám? Podívejte se&nbsp;na&nbsp;tu&nbsp;věž. Nezdá se&nbsp;vám, že&nbsp;to&nbsp;není věž, kterou oba známe? Cítím, že&nbsp;bych měl na&nbsp;ni&nbsp;vystoupit a&nbsp;modlit se&nbsp;tak dlouho, dokud tma nepohltí světlo, pokojná, vlídná tma, jaká sluší spánku a&nbsp;odpočinku. Zdá se&nbsp;mi, že&nbsp;si&nbsp;dovedu představit každé zlo, jež se&nbsp;plíží v&nbsp;tmách, ale selhávám, když myslím na&nbsp;to, jež se&nbsp;může zrodit a&nbsp;skrývat v&nbsp;tomto světle.</span></p>
          <p class="chunk" data-nb-ref-number="132" data-nb-words="15" data-nb-chars="108"><span class="idea" data-nb-ref-number="132" id="idea132" data-nb-words="15" data-nb-chars="108">Strážníkovi připadá, že&nbsp;míra zmatených řečí, jež musel této noci vyslechnout, je&nbsp;dovršena. Odpoví nabručeně:</span></p>
          <p class="chunk" data-nb-ref-number="133" data-nb-words="18" data-nb-chars="92"><span class="idea" data-nb-ref-number="133" id="idea133" data-nb-words="18" data-nb-chars="92">– Rád bych viděl někoho, komu by&nbsp;se&nbsp;chtělo lézt přes plot nebo bourat zámek v&nbsp;tomhle světle.</span></p>
          <p class="chunk" data-nb-ref-number="134" data-nb-words="26" data-nb-chars="148"><span class="idea" data-nb-ref-number="134" id="idea134" data-nb-words="26" data-nb-chars="148">Kněz otevře ústa a&nbsp;opět je&nbsp;sevře, aniž co&nbsp;řekl. Slova, jež se&nbsp;chystal pronést, mu&nbsp;v&nbsp;posledním okamžiku připadla otřelá a&nbsp;někde vyčtená nebo naučená.</span></p>
          <p class="chunk" data-nb-ref-number="135" data-nb-words="113" data-nb-chars="734"><span class="idea" data-nb-ref-number="135" id="idea135" data-nb-words="113" data-nb-chars="734">V&nbsp;místech, kam děkan s&nbsp;Tlachačem za&nbsp;řeči dospěli, se&nbsp;vzhled Kostelní ulice začíná měnit. Dole, poblíž náměstí a&nbsp;ulice Tržní, ji&nbsp;vroubily domy jednopatrové i&nbsp;dvoupatrové, kde v&nbsp;přízemí za&nbsp;staženými vlnitými závěsy odpočívá v&nbsp;tyto hodiny, prosté potřeb a&nbsp;pachtění, zboží železné, střižní i&nbsp;smíšené, sklo, porcelán, cukrovinky i&nbsp;šikmo skrojené poprsí načesané voskové panny, nastražené čeřeny a&nbsp;pasti obchodu, který loví v&nbsp;nedělních a&nbsp;trhových příležitostech vesničanů. Tady spadl Kostelní ulici z&nbsp;kopy groš, z&nbsp;její měšťanské pýchy pod patro zůstaly rozsedlé přízemní chalupy, vedle širokých vjezdových vrat blýskají dvě tři okna, ještě jedno pekařství sem proniklo, ale to&nbsp;už&nbsp;je&nbsp;taky konec řemeslnického výboje a&nbsp;vlády se&nbsp;ujímá vesnice.</span></p>
          <p class="chunk" data-nb-ref-number="136" data-nb-words="233" data-nb-chars="1409"><span class="idea" data-nb-ref-number="136" id="idea136" data-nb-words="233" data-nb-chars="1409">Ještě několik kroků a&nbsp;Kostelní ulice se&nbsp;nám nepochopitelně a&nbsp;neočekávaně vytratí. Dlážděná cesta pokračuje, ale chodníky se&nbsp;ztratily v&nbsp;trávě a&nbsp;domy už&nbsp;nestojí v&nbsp;souvislé řadě, rozptýlilo se&nbsp;jich tu&nbsp;několik, celkem čtyři i&nbsp;s&nbsp;příbytkem božím. Ten, který tu&nbsp;stojí po&nbsp;pravé straně tak sám, vytyčený pod patro, zužující se&nbsp;od&nbsp;základů pod poborcenou střechu, s&nbsp;omítkou mrtvolně namodralou, oprýskanou ve&nbsp;velkých plackách a&nbsp;popukanou v&nbsp;dlouhých škvírách, ten bez zahrádky, co&nbsp;se&nbsp;posadil doprostřed trávníku tak prašivého, že&nbsp;ani rosa a&nbsp;měsíc jej nestačí přizdobit, ten, co&nbsp;tam teď zakřičelo dítě a&nbsp;bylo umlčeno vzteklým mužským hlasem, to&nbsp;je&nbsp;chorobinec nebo chudobinec, jak chcete, Byteňští mu&nbsp;střídavě říkají tak i&nbsp;tak. Vysoká omšelá zeď, jež od&nbsp;něho stoupá k&nbsp;chrámu a&nbsp;stáčí se&nbsp;daleko dozadu, patří hřbitovu. Ach, toť zcela přirozené sousedství a&nbsp;přiměřená vyhlídka, neboť chudoba ani nemoc nemají myslet na&nbsp;radovánky. Veliká budova proti kostelu, patrová, bílá, bytelná a&nbsp;vlídná, pod lomenou barokní střechou, krytou šindelem, který teď jiskří v&nbsp;měsíčním světle, to&nbsp;je&nbsp;děkanství. I&nbsp;od něho se&nbsp;rozbíhá zeď na&nbsp;dvě strany, ale za&nbsp;ní&nbsp;jsou chlévy, stodoly a&nbsp;kůlny, pach vlhké zelinářské zahrady, stromů, květin a&nbsp;statku. Už&nbsp;jenom jedno stavení, ze&nbsp;všech nejpodivnější, ne&nbsp;samo o&nbsp;sobě, ale tím místem, jež si&nbsp;vybralo, a&nbsp;sousedstvím, v&nbsp;němž se&nbsp;octlo, nám zbývá. Děkan a&nbsp;Tlachač k&nbsp;němu právě došli a&nbsp;zastavili se&nbsp;před ním.</span></p>
          <p class="chunk" data-nb-ref-number="137" data-nb-words="91" data-nb-chars="561"><span class="idea" data-nb-ref-number="137" id="idea137" data-nb-words="91" data-nb-chars="561">Není to&nbsp;chalupa, je&nbsp;to&nbsp;obytný domek a&nbsp;stojí tu&nbsp;sám, obklopen zahrádkou, úhledný a&nbsp;čistotný, dveře uprostřed a&nbsp;po stranách po&nbsp;dvou oknech, zakrytých zeleně natřenými okenicemi. Od&nbsp;drátěného plotu k&nbsp;domku se&nbsp;položily květinové záhony, cesta z&nbsp;bílých cihel běží od&nbsp;vrátek k&nbsp;domovním dveřím jejich středem. Podle vzhledu bys hádal na&nbsp;nějaké spořádané, puntičkářské a&nbsp;trochu bázlivé staroušky, kteří v&nbsp;tuto hodinu už&nbsp;dávno spí. Z&nbsp;Kostelní ulice odbočují kolem domku dvě pěšiny, aby se&nbsp;za&nbsp;ním spojily a&nbsp;pustily společně nadbíhačkou podle děkanské zdi k&nbsp;horní silnici.</span></p>
          <p class="chunk" data-nb-ref-number="138" data-nb-words="8" data-nb-chars="51"><span class="idea" data-nb-ref-number="138" id="idea138" data-nb-words="8" data-nb-chars="51">Děkan se&nbsp;tu&nbsp;zastavil, ale strážník promluvil první.</span></p>
          <p class="chunk" data-nb-ref-number="139" data-nb-words="8" data-nb-chars="33"><span class="idea" data-nb-ref-number="139" id="idea139" data-nb-words="8" data-nb-chars="33">– Nikdo by&nbsp;neřek, že&nbsp;už&nbsp;tam není.</span></p>
          <p class="chunk" data-nb-ref-number="140" data-nb-words="23" data-nb-chars="137"><span class="idea" data-nb-ref-number="140" id="idea140" data-nb-words="23" data-nb-chars="137">– Tři dny nezmění mnoho na&nbsp;vzhledu věcí, odpoví děkan. Počkejte, jak budou vypadat tyhle záhonky za&nbsp;měsíc, jestliže se&nbsp;jich nikdo neujme.</span></p>
          <p class="chunk" data-nb-ref-number="141" data-nb-words="18" data-nb-chars="85"><span class="idea" data-nb-ref-number="141" id="idea141" data-nb-words="18" data-nb-chars="85">– Nikdy si&nbsp;to&nbsp;nedovedu představit, že&nbsp;někdo tu&nbsp;byl a&nbsp;už není. A&nbsp;nikdy už&nbsp;tady nebude.</span></p>
          <p class="chunk" data-nb-ref-number="142" data-nb-words="12" data-nb-chars="84"><span class="idea" data-nb-ref-number="142" id="idea142" data-nb-words="12" data-nb-chars="84">– Obyčejný klam života, Tlachači. Ti&nbsp;nejsilnější a&nbsp;nejzdravější jsou klamáni nejvíc.</span></p>
          <p class="chunk" data-nb-ref-number="143" data-nb-words="3" data-nb-chars="27"><span class="idea" data-nb-ref-number="143" id="idea143" data-nb-words="3" data-nb-chars="27">Tlachač zafuní nespokojeně.</span></p>
          <p class="chunk" data-nb-ref-number="144" data-nb-words="39" data-nb-chars="210"><span class="idea" data-nb-ref-number="144" id="idea144" data-nb-words="39" data-nb-chars="210">– Chtěl bych vědět, dovím-li se&nbsp;jednou něco o&nbsp;svém konci. Pro­tože to&nbsp;by&nbsp;teprve byl setzatracenej podvod, zajít a&nbsp;nic se&nbsp;o&nbsp;tom nedovědět. Bude to&nbsp;přece můj konec, ne? A&nbsp;člověk má&nbsp;taky nějaká práva, dodá hádavě.</span></p>
          <p class="chunk" data-nb-ref-number="145" data-nb-words="25" data-nb-chars="164"><span class="idea" data-nb-ref-number="145" id="idea145" data-nb-words="25" data-nb-chars="164">Kněz se&nbsp;usmívá, ale neodpoví. Neposkytne mu&nbsp;řemeslné ujištění ani přátelskou útěchu. Vztáhne ruku ke&nbsp;dveřím a&nbsp;dotkne se&nbsp;něčeho blýskavého na&nbsp;jejich hořejším trámku.</span></p>
          <p class="chunk" data-nb-ref-number="146" data-nb-words="37" data-nb-chars="207"><span class="idea" data-nb-ref-number="146" id="idea146" data-nb-words="37" data-nb-chars="207">– Ještě je&nbsp;tu&nbsp;tabulka s&nbsp;jejím jménem. Libuše Bílá. Představuji si, že&nbsp;jenom Kazi z&nbsp;těch tří mytických sester mohla být tak hubená jako ona. Ostatně byla nešťastná pro to&nbsp;jméno. Nezdálo se&nbsp;jí&nbsp;dost křesťanské.</span></p>
          <p class="chunk" data-nb-ref-number="147" data-nb-words="36" data-nb-chars="199"><span class="idea" data-nb-ref-number="147" id="idea147" data-nb-words="36" data-nb-chars="199">– A&nbsp;bílá taky nebyla. Byla černá jako peklo. Snědá byla jako cikánka a&nbsp;vlasy měla jako havran. Nikdy jsem v&nbsp;nich neviděl jedinou stříbrnou nitku. A&nbsp;přece mohla být dobře babičkou. Snad si&nbsp;je&nbsp;barvila.</span></p>
          <p class="chunk" data-nb-ref-number="148" data-nb-words="27" data-nb-chars="148"><span class="idea" data-nb-ref-number="148" id="idea148" data-nb-words="27" data-nb-chars="148">Tlachač vzhlédne tázavě na&nbsp;kněze, ale děkan jenom pokrčí rameny. Možná, že&nbsp;o&nbsp;tom něco ví, snad se&nbsp;mu&nbsp;však zdá, že&nbsp;to&nbsp;splývá se&nbsp;zpovědním tajemstvím.</span></p>
          <p class="chunk" data-nb-ref-number="149" data-nb-words="35" data-nb-chars="196"><span class="idea" data-nb-ref-number="149" id="idea149" data-nb-words="35" data-nb-chars="196">– Myslel jste na&nbsp;ni&nbsp;někdy jako na&nbsp;malou holčičku, která jde k&nbsp;prvnímu přijímání? Jako na&nbsp;dívku, která se&nbsp;strojí do&nbsp;tanečních nebo rozechvěle očekává někoho, kdo má&nbsp;přijít, aby požádal o&nbsp;její ruku?</span></p>
          <p class="chunk" data-nb-ref-number="150" data-nb-words="60" data-nb-chars="342"><span class="idea" data-nb-ref-number="150" id="idea150" data-nb-words="60" data-nb-chars="342">– Nikdy mě&nbsp;nic takového ani nenapadlo, řekne strážník živě, jako by&nbsp;se&nbsp;bránil nějakému obvinění. Kdyby to&nbsp;bylo vůbec možné, řekl bych, že&nbsp;nebyla nikdy mladá. Když sem přišla před dvaceti lety, byla zrovna taková jako teď, když umírala. A&nbsp;rozhodně nevěřím, že&nbsp;by&nbsp;někdy nějakej mužskej o&nbsp;ni stál. Ta&nbsp;nebyla z&nbsp;těch, co&nbsp;lákaj a&nbsp;vzbuzujou žádosti.</span></p>
          <p class="chunk" data-nb-ref-number="151" data-nb-words="49" data-nb-chars="289"><span class="idea" data-nb-ref-number="151" id="idea151" data-nb-words="49" data-nb-chars="289">– Donesl jsem jí&nbsp;poslední pomazání, odpoví kněz vážně. Na&nbsp;stěnách jejího pokoje visely fotografie, které by&nbsp;vás přesvědčily o&nbsp;opaku. Viděl jsem ji&nbsp;tam jako děvčátko i&nbsp;jako dívku. Ne&nbsp;zvlášť hezkou, ale dost líbeznou. Rozhodně v&nbsp;jejím vzhledu z&nbsp;těch let byste nenašel důvod, proč se&nbsp;nevdala.</span></p>
          <p class="chunk" data-nb-ref-number="152" data-nb-words="40" data-nb-chars="251"><span class="idea" data-nb-ref-number="152" id="idea152" data-nb-words="40" data-nb-chars="251">Tlachač nevypadá přesvědčeně, dokonce už&nbsp;se&nbsp;za&nbsp;tohoto hovoru uvolnil tak, že&nbsp;podlehl starému řemeslnému zvyku, kývá sebou, přenášeje v&nbsp;chodidlech váhu těla od&nbsp;prstů k&nbsp;patám, a&nbsp;pohupuje obuškem za&nbsp;zády, jako by&nbsp;mluvil s&nbsp;kterýmkoli z&nbsp;byteňských sousedů.</span></p>
          <p class="chunk" data-nb-ref-number="153" data-nb-words="106" data-nb-chars="570"><span class="idea" data-nb-ref-number="153" id="idea153" data-nb-words="106" data-nb-chars="570">– Třeba to&nbsp;byla její sestra. Protože ona sama vypadala jako poštovní úřednice na&nbsp;penzi. Ty&nbsp;mívají takovej kukuč, jako by&nbsp;už&nbsp;měly jednou provždy dost všech lidí na&nbsp;světě a&nbsp;nejraději by&nbsp;před nimi zalezly do&nbsp;tý&nbsp;nejhlubší díry v&nbsp;zemi. Ale ona nedostávala žádnou penzi, to&nbsp;bych musel vědět. Ani jí&nbsp;nikdo nikdy nepsal, ačkoli Nosek říkal, že&nbsp;ho&nbsp;vždycky vyhlížela, když šel s&nbsp;poštou k&nbsp;vám. Stávala u&nbsp;vrátek a&nbsp;dívala se, jak jde k&nbsp;ní, a&nbsp;pak zase tak dlouho za&nbsp;ním, až&nbsp;vlez do&nbsp;fary. Nikdy nevynechala, ať&nbsp;pršelo nebo mrzlo, ale nikdy se&nbsp;Noska nezeptala, nese-li jí&nbsp;něco, nebo ne.</span></p>
          <p class="chunk" data-nb-ref-number="154" data-nb-words="287" data-nb-chars="1615"><span class="idea" data-nb-ref-number="154" id="idea154" data-nb-words="287" data-nb-chars="1615">Kněz mlčí a&nbsp;dívá se&nbsp;na&nbsp;mosaznou tabulku, rozsvícenou měsícem, kde vyryto a&nbsp;vykrouženo v&nbsp;ozdobných vlnovkách a&nbsp;smyčkách psacího písma se&nbsp;černá jméno zemřelé. Možná, že&nbsp;je&nbsp;dojat tím, co&nbsp;mu&nbsp;o&nbsp;ní pověděl Tlachač, ale postava nebožčina se&nbsp;tím nestává jasnější. Zdá se&nbsp;mu, že&nbsp;teď, když odešla, ví&nbsp;o&nbsp;ní právě tak málo jako všichni ostatní. Vídal ji&nbsp;v&nbsp;kostele každou neděli a&nbsp;někdy i&nbsp;ve všední den, ale nepatřila k&nbsp;modlilkám jako jiné ženy jejího údělu a&nbsp;věku. Nikdy ho&nbsp;nechytala, šel-li kolem; někdy, když ji&nbsp;viděl skloněnu v&nbsp;zahrádce nad záhonkem, oslovil ji&nbsp;sám. Hovořila o&nbsp;zelenině, o&nbsp;květinách a&nbsp;ovocných stromech s&nbsp;velikou znalostí, ale bez nadšení, jež by&nbsp;odpovídalo péči, kterou věnovala své zahradě, i&nbsp;výsledkům, jichž na&nbsp;ní&nbsp;dosahovala. Za&nbsp;hovoru s&nbsp;ní, ač&nbsp;se&nbsp;mu&nbsp;dívala do&nbsp;očí, míval vždycky nepříjemný dojem, jako by&nbsp;se&nbsp;dívala jím a&nbsp;za něho, jako by&nbsp;vůbec její pohled neutkvíval na&nbsp;věcech, nýbrž pronikal jimi a&nbsp;mířil stále někam dál, nemaje, na&nbsp;čem by&nbsp;se&nbsp;zadržel. Poroučíval se&nbsp;dosti rychle a&nbsp;ona ho&nbsp;nikdy nezdržela ani o&nbsp;slovo déle. Ke&nbsp;zpovědi přicházívala dvakrát do&nbsp;roka. A&nbsp;tehdy jedině v&nbsp;tom naléhavém důvěrném šepotu její hlas vzkypěl a&nbsp;nabyl barvy. Zpovídala se&nbsp;s&nbsp;takovou vášní, jako by&nbsp;se&nbsp;mstila sama sobě za&nbsp;to, že&nbsp;se&nbsp;vůbec zpovídá, a&nbsp;s&nbsp;takovou beznadějí, jako by&nbsp;mu&nbsp;chtěla dát najevo, že&nbsp;není pokání dost silného, aby se&nbsp;v&nbsp;něm rozpustily řezavé krystaly toho, co&nbsp;se&nbsp;stalo samou podstatou jejího srdce. Jak nekonečně daleko mělo to&nbsp;ženské stvoření k&nbsp;lidem a&nbsp;jak by&nbsp;se&nbsp;k&nbsp;nim bylo chtělo přiblížit, jak se&nbsp;chvělo láskou a&nbsp;jak chladně muselo nenávidět, ač&nbsp;neudělalo nikdy nic, čím by&nbsp;tuto nenávist projevilo.</span></p>
          <p class="chunk" data-nb-ref-number="155" data-nb-words="23" data-nb-chars="141"><span class="idea" data-nb-ref-number="155" id="idea155" data-nb-words="23" data-nb-chars="141">– Nikdo o&nbsp;ní nic pořádného nevěděl, řekne Tlachač, když knězovo mlčení trvá příliš dlouho. Všechno, čeho se&nbsp;lidé dohadovali, nebylo k&nbsp;ničemu.</span></p>
          <p class="chunk" data-nb-ref-number="156" data-nb-words="32" data-nb-chars="169"><span class="idea" data-nb-ref-number="156" id="idea156" data-nb-words="32" data-nb-chars="169">– A&nbsp;to jí&nbsp;asi nejvíc zazlívali, připojí děkan s&nbsp;úsměvem tak provinilým, jako by&nbsp;náhle sám pocítil, že&nbsp;i&nbsp;on, přesto, že&nbsp;byl jejím zpovědníkem, ví&nbsp;toho o&nbsp;zemřelé tak málo.</span></p>
          <p class="chunk" data-nb-ref-number="157" data-nb-words="37" data-nb-chars="189"><span class="idea" data-nb-ref-number="157" id="idea157" data-nb-words="37" data-nb-chars="189">– Nemohli jí&nbsp;to&nbsp;odpustit, to&nbsp;je&nbsp;jistý, přikývne Tlachač a&nbsp;z&nbsp;jeho hlasu je&nbsp;znát, že&nbsp;souhlasí s&nbsp;těmi ostatními. Tady ví&nbsp;každej vo&nbsp;každým všecko. A&nbsp;tak to&nbsp;má&nbsp;bejt. Jenom prevít má&nbsp;co&nbsp;skrejvat.</span></p>
          <p class="chunk" data-nb-ref-number="158" data-nb-words="25" data-nb-chars="160"><span class="idea" data-nb-ref-number="158" id="idea158" data-nb-words="25" data-nb-chars="160">Kněz mlčí a&nbsp;odhaduje, kolik je&nbsp;v&nbsp;Tlachačově rozhořčeném výpadu ohlasu obecného mínění a&nbsp;kolik řemeslné horlivosti, jež by&nbsp;si&nbsp;chtěla na&nbsp;každého pořádně posvítit.</span></p>
          <p class="chunk" data-nb-ref-number="159" data-nb-words="26" data-nb-chars="143"><span class="idea" data-nb-ref-number="159" id="idea159" data-nb-words="26" data-nb-chars="143">– Neměli ji&nbsp;rádi, to&nbsp;se&nbsp;zná, pokračuje Tlachač, třebaže zlá nebyla, jen divná. A&nbsp;lidi nevěřej takovejm, co&nbsp;nejsou jako ostatní, a&nbsp;bojí se&nbsp;jich.</span></p>
          <p class="chunk" data-nb-ref-number="160" data-nb-words="22" data-nb-chars="115"><span class="idea" data-nb-ref-number="160" id="idea160" data-nb-words="22" data-nb-chars="115">Zabráni v&nbsp;hovor oba muži si&nbsp;ani nepovšimli, že&nbsp;měsíc zatím sklouzl za&nbsp;věž děkanského chrámu a&nbsp;vrhl na&nbsp;ně&nbsp;její stín.</span></p>
          <p class="chunk" data-nb-ref-number="161" data-nb-words="88" data-nb-chars="513"><span class="idea" data-nb-ref-number="161" id="idea161" data-nb-words="88" data-nb-chars="513">– Divné je&nbsp;jediné slovo, které nám zbývá a&nbsp;kterým se&nbsp;chceme uspokojit, třebaže nic nevysvětluje, shrnuje kněz a&nbsp;uzavírá rozhovor. Byla nám cizí patrně proto, že&nbsp;věříme, že&nbsp;víme jeden o&nbsp;druhém, proč žijeme. A&nbsp;o&nbsp;ní jsme to&nbsp;nevěděli. Nevíme dokonce ani, proč zemřela. Lékař tvrdí, že&nbsp;u&nbsp;ní nerozpoznal žádnou určitou nemoc. Její smrt se&nbsp;podobala nejvíce smrti sešlostí věkem, jenomže na&nbsp;to&nbsp;nebyla dosti stará. A&nbsp;přece nikdo z&nbsp;nás sem nebyl poslán zbůhdarma. Smrtí bývá někdy vysvětlen život. Po&nbsp;ní&nbsp;zůstala jen otázka.</span></p>
          <p class="chunk" data-nb-ref-number="162" data-nb-words="124" data-nb-chars="844"><span class="idea" data-nb-ref-number="162" id="idea162" data-nb-words="124" data-nb-chars="844">Vesmírná kolečka nepřestávají do&nbsp;sebe zapadat a&nbsp;měsíc otáčí nehmotnou rafijí stínu. Sune se&nbsp;nepozorována, pronikajíc přízí řeči, už&nbsp;pokryla záhony, přeťala cestu od&nbsp;vrátek a&nbsp;vstoupila na&nbsp;zářící zeď domku, hladkou jako číselník, z&nbsp;něhož pro větší úzkost z&nbsp;nejistoty byla smazána čísla. Právě když kněz končí svou řeč, dosáhne dveří jako posledního zapomenutého čísla, jež bylo zbaveno své hodnoty, a&nbsp;označuje neznámou hodinu neuhadnutelného významu. Ale jen vrcholek špičaté věže děkanského chrámu dostihne dveří, vrcholek zakončený křížem. Jeho stínové břevno se&nbsp;vztyčí a&nbsp;ramena rozepnou právě uprostřed nich. Strážník si&nbsp;první povšimne této nové hříčky dnešního úplňku, která se&nbsp;odehrála snad bezpočtukrát od&nbsp;postavení domku a&nbsp;nebyla nikdy nikým zpozorována. Vztáhne ruku posunkem ukazovacím a&nbsp;obranným zároveň, jako by&nbsp;chtěl odklidit přízrak.</span></p>
          <p class="chunk" data-nb-ref-number="163" data-nb-words="10" data-nb-chars="68"><span class="idea" data-nb-ref-number="163" id="idea163" data-nb-words="10" data-nb-chars="68">– Hrome, vyskuhrá přidušeně a&nbsp;stísněně, důstojný pane, podívejte se.</span></p>
          <p class="chunk" data-nb-ref-number="164" data-nb-words="18" data-nb-chars="112"><span class="idea" data-nb-ref-number="164" id="idea164" data-nb-words="18" data-nb-chars="112">Kněz vzhlédne, a&nbsp;když uvidí symbol své víry, vzniklý a&nbsp;umístěný tak nezvyklým způsobem, poznamená se&nbsp;jím rovněž.</span></p>
          <p class="chunk" data-nb-ref-number="165" data-nb-words="9" data-nb-chars="55"><span class="idea" data-nb-ref-number="165" id="idea165" data-nb-words="9" data-nb-chars="55">– To&nbsp;je&nbsp;jistě nějaké znamení, šeptá strážník chraptivě.</span></p>
          <p class="chunk" data-nb-ref-number="166" data-nb-words="11" data-nb-chars="69"><span class="idea" data-nb-ref-number="166" id="idea166" data-nb-words="11" data-nb-chars="69">Ale kněz už&nbsp;se&nbsp;zatím vzpamatoval a&nbsp;vzepře se&nbsp;Tlachačově pověrčivosti.</span></p>
          <p class="chunk" data-nb-ref-number="167" data-nb-words="28" data-nb-chars="157"><span class="idea" data-nb-ref-number="167" id="idea167" data-nb-words="28" data-nb-chars="157">– To&nbsp;jistě, odpoví drsně. Přinejmenším je&nbsp;to&nbsp;znamení, že&nbsp;jsme tu&nbsp;spolu vedli řeči, v&nbsp;nichž bylo pramálo víry a&nbsp;zbožnosti, a&nbsp;že uděláme lépe, půjdeme-li domů.</span></p>
          <p class="chunk" data-nb-ref-number="168" data-nb-words="27" data-nb-chars="151"><span class="idea" data-nb-ref-number="168" id="idea168" data-nb-words="27" data-nb-chars="151">– Tak jednoduchý to&nbsp;nebude, vzdoruje Tlachač, jehož hlas opět nabyl zvuku. Chtěl bych vědět, co&nbsp;to&nbsp;znamená, že&nbsp;se&nbsp;to&nbsp;muselo stát zrovna v&nbsp;tuhle chvíli.</span></p>
          <p class="chunk" data-nb-ref-number="169" data-nb-words="82" data-nb-chars="440"><span class="idea" data-nb-ref-number="169" id="idea169" data-nb-words="82" data-nb-chars="440">– Nuže, prohlásí kněz rozvážně a&nbsp;konejšivě, nestalo se&nbsp;to&nbsp;jistě poprvé a&nbsp;stalo by&nbsp;se&nbsp;to, i&nbsp;kdybychom tu&nbsp;nebyli. Ale na&nbsp;světě se&nbsp;skutečně neděje nic náhodně a&nbsp;bez souvislosti. Jistě z&nbsp;toho můžeme vyčíst dosti dobrého pro sebe. Máme především nechat spát, co&nbsp;už&nbsp;bylo k&nbsp;spánku uloženo, a&nbsp;za druhé nám to&nbsp;může být pobídkou k&nbsp;větší bdělosti. Ptal jste se, co&nbsp;se&nbsp;může skrývat ve&nbsp;světle, a&nbsp;vidíte, přišla chvíle, kdy jste se&nbsp;málem chvěl jako list.</span></p>
          <p class="chunk" data-nb-ref-number="170" data-nb-words="23" data-nb-chars="146"><span class="idea" data-nb-ref-number="170" id="idea170" data-nb-words="23" data-nb-chars="146">Strážník zabručí pobouřeně, vypne hruď a&nbsp;chystá se&nbsp;odporovat, ale kněz proti němu vztyčí dlaň posunkem mírným, a&nbsp;přece velitelským, aby ho&nbsp;umlčel.</span></p>
          <p class="chunk" data-nb-ref-number="171" data-nb-words="60" data-nb-chars="322"><span class="idea" data-nb-ref-number="171" id="idea171" data-nb-words="60" data-nb-chars="322">– Já&nbsp;vím, že&nbsp;jste statečný muž, Tlachači, a&nbsp;nebojíte se&nbsp;zlodějů ani rváčů. Ale sám jste přece doznal, že&nbsp;zloděj se&nbsp;nedokáže skrýt ve&nbsp;světle. Jaké bdělosti je&nbsp;nám tedy třeba? Nevím. Vím jen, že&nbsp;máme bdít. Vy&nbsp;i&nbsp;já jsme strážci, třebaže každého z&nbsp;nás ustanovila jiná moc a&nbsp;na jiném místě. Jděte, příteli, a&nbsp;bděte. Dobrou noc.</span></p>
          <p class="chunk" data-nb-ref-number="172" data-nb-words="230" data-nb-chars="1314"><span class="idea" data-nb-ref-number="172" id="idea172" data-nb-words="230" data-nb-chars="1314">Kněz se&nbsp;otočí a&nbsp;rychle odchází a&nbsp;strážník se&nbsp;za&nbsp;ním dívá tak dlouho, dokud mu&nbsp;nezmizí ve&nbsp;dveřích děkanství. Pak náhle pocítí svou samotu nepříjemněji, než by&nbsp;si&nbsp;chtěl doznat. Pohlédne kose na&nbsp;dveře, jež ho&nbsp;tak vylekaly, ale stín věže zatím pohltil více než polovinu šíře domku, vystoupil až&nbsp;na&nbsp;jeho střechu a&nbsp;obraz kříže se&nbsp;v&nbsp;tuto chvíli promítá do&nbsp;prázdna za&nbsp;jejím hřebenem. Nuže, nebylo to&nbsp;koneckonců opravdu nic jiného než stín, a&nbsp;strážník si&nbsp;odplivne při pomyšlení, jak se&nbsp;jím dal poděsit a&nbsp;jaký výtopek mu&nbsp;uštědřil děkan Brůžek. Ani to&nbsp;mu&nbsp;však nepomáhá nabýt obvyklé jistoty, pořád ještě to&nbsp;není ten chlapík, který se&nbsp;nebál nadehnat četníkům střílejícího kasaře a&nbsp;otlou­kal o&nbsp;sebe hlavy hospodským rváčům. Má&nbsp;už&nbsp;po&nbsp;krk bláznovství dnešní noci, stínů a&nbsp;zmatených řečí. Ví, že&nbsp;by&nbsp;mu&nbsp;bylo nejlíp, kdyby se&nbsp;obrátil zády k&nbsp;tomuto místu a&nbsp;namířil si&nbsp;to&nbsp;k&nbsp;laskavým světlům hotelu U&nbsp;Koníčka. Ale zároveň se&nbsp;mu&nbsp;nechce odtáhnout odtud jen tak, jako kluk, který se&nbsp;v&nbsp;soumraku dal vyděsit polním strašákem nebo křovím v&nbsp;podobě tuláka, potřebuje se&nbsp;nějak vyrovnat s&nbsp;tímto podařeným byteňským koutem i&nbsp;se vším, co&nbsp;mu&nbsp;bylo dnes zakusit, dokázat si&nbsp;prostě a&nbsp;pádně, že&nbsp;chodí po&nbsp;skutečné zemi, střeží Byteň před zloději a&nbsp;všechno ostatní že&nbsp;jsou nesmysly, o&nbsp;něž není třeba dbát. Tíha v&nbsp;podbřišku dá&nbsp;jeho rozhodování pevný směr.</span></p>
          <p class="chunk" data-nb-ref-number="173" data-nb-words="215" data-nb-chars="1310"><span class="idea" data-nb-ref-number="173" id="idea173" data-nb-words="215" data-nb-chars="1310">Hodí si&nbsp;obušek pod levou paži a&nbsp;zamíří šikmo přes ulici, rozpínaje se&nbsp;už&nbsp;cestou. Postaví se&nbsp;ke&nbsp;zdi chudobince, navštěvované s&nbsp;dědičnou oblibou generacemi kluků a&nbsp;psů, a&nbsp;začne na&nbsp;ni&nbsp;močit s&nbsp;takovým uspokojením, jež odlehčuje zároveň tělu i&nbsp;mysli, dávaje výraz a&nbsp;závor Tlachačovu mínění o&nbsp;souhrnu dnešních událostí. V&nbsp;hlubokém nočním tichu naslouchá strážník s&nbsp;rozkoší zvonivému crkotu pramínku, s&nbsp;nímž jako by&nbsp;z&nbsp;něho odcházelo vše, co&nbsp;ho&nbsp;tísnilo a&nbsp;mátlo. Ale má&nbsp;sotva kdy vstoupit do&nbsp;předsíně své úlevy, když jiný zvuk dopadne na&nbsp;jeho sluch prudkostí vrženého kamene a&nbsp;roztříští skleněnou báň ticha. Je&nbsp;to&nbsp;hluboce zvonivý krásný zvuk, ale strážníkovo tělo, v&nbsp;němž napětí ještě zcela neopadlo, se&nbsp;celé sevře úlekem a&nbsp;přestřihne i&nbsp;pramínek. Druhý zvuk následuje za&nbsp;prvním a&nbsp;další se&nbsp;přidává, radniční hodiny začínají odbíjet půlnoc. Strážník vydechne, a&nbsp;trochu rozmrzen, že&nbsp;se&nbsp;dal tak vylekat, začne naléhat na&nbsp;svůj měchýř, aby se&nbsp;ujal znovu činnosti. Pramének spustí, strážník počítá v&nbsp;duchu údery a&nbsp;začíná se&nbsp;už&nbsp;i&nbsp;usmívat, když si&nbsp;povšimne, jak radniční zvon a&nbsp;drobný zvonek jeho čůrku si&nbsp;hudou pospolu. Ale byteňské hodiny, vážné, slavnostní a&nbsp;pomalé, neodbijí ještě desátou, když z&nbsp;rozsvícené noční dálavy se&nbsp;zdvihne jiný zvuk, dlouhý, táhlý jekot jako volání proklatcovo, a&nbsp;strážníkovo tělo se&nbsp;sevře podruhé.</span></p>
          <p class="chunk" data-nb-ref-number="174" data-nb-words="14" data-nb-chars="69"><span class="idea" data-nb-ref-number="174" id="idea174" data-nb-words="14" data-nb-chars="69">– Půlnoční od&nbsp;Prahy. Co&nbsp;sem to&nbsp;dneska za&nbsp;pitomce, že&nbsp;se&nbsp;takhle jevím?</span></p>
          <p class="chunk" data-nb-ref-number="175" data-nb-words="25" data-nb-chars="135"><span class="idea" data-nb-ref-number="175" id="idea175" data-nb-words="25" data-nb-chars="135">Další naléhání je&nbsp;však marné. Jako by&nbsp;křeč chňapla po&nbsp;měchýři a&nbsp;svírala jej v&nbsp;bolestném stisku. Strážník se&nbsp;zapne a&nbsp;pustí se&nbsp;k&nbsp;náměstí.</span></p>
          <p class="chunk" data-nb-ref-number="176" data-nb-words="9" data-nb-chars="48"><span class="idea" data-nb-ref-number="176" id="idea176" data-nb-words="9" data-nb-chars="48">– Z&nbsp;tohohle můžu mít pěknou polízanici, říká si.</span></p>
          <p class="chunk" data-nb-ref-number="177" data-nb-words="32" data-nb-chars="194"><span class="idea" data-nb-ref-number="177" id="idea177" data-nb-words="32" data-nb-chars="194">Chce pospíchat, ale řezavá bolest v&nbsp;podbřišku mu&nbsp;zkracuje a&nbsp;zpomaluje krok. A&nbsp;protože si&nbsp;nevzpomíná, že&nbsp;by&nbsp;se&nbsp;mu&nbsp;kdy něco podobného přihodilo, má&nbsp;pocit, že&nbsp;je&nbsp;ohrožen novým, neznámým nebezpečím.</span></p>
          <p class="chunk" data-nb-ref-number="178" data-nb-words="10" data-nb-chars="47"><span class="idea" data-nb-ref-number="178" id="idea178" data-nb-words="10" data-nb-chars="47">– Snad to&nbsp;povolí, až&nbsp;do&nbsp;sebe vrazím jedno pivo.</span></p>
        </section>
        <section>
          <p class="chunk" data-nb-ref-number="179" data-nb-words="114" data-nb-chars="771"><span class="idea" data-nb-ref-number="179" id="idea179" data-nb-words="114" data-nb-chars="771">Byteňské nádraží je&nbsp;vzdáleno od&nbsp;kašny na&nbsp;náměstí, která je&nbsp;takřka geometricky přesným středem Bytně, dobrých dvacet pět minut cesty. Běžící chlapci snad zdolají tuto vzdálenost za&nbsp;sedmnáct minut i&nbsp;méně, ale chlapecké nohy nemohou být měřítkem byteňského občana, který ví, co&nbsp;váží a&nbsp;představuje. Je&nbsp;však znám, vzpomínán a&nbsp;obdivován výkon Ferdinanda Korce, kdysi facíra<sup id="fnref:1"><a href="#fn:1" class="footnote-ref" role="doc-noteref">1</a></sup>, postupně ponocného, polního a&nbsp;lesního hajného a&nbsp;nakonec veřejného posluhy byteňského, který ji&nbsp;jednou vedle svého psího spřežení urazil za&nbsp;dvacet tři minuty. Byl ale tehdy tak udolán a&nbsp;takřka poděšen svým rekordem, že&nbsp;se&nbsp;nemohl vzpamatovat ani po&nbsp;třech sklenicích chudějovického. Od&nbsp;těch dob, brzdě přílišnou horlivost svých tlamatých hafanů, uštipoval tuto vzdálenost dobře odpočítaných třicet minut.</span></p>
          <p class="chunk" data-nb-ref-number="180" data-nb-words="146" data-nb-chars="889"><span class="idea" data-nb-ref-number="180" id="idea180" data-nb-words="146" data-nb-chars="889">Nádraží leží nalevo od&nbsp;okresní silnice, která počíná nebo končí v&nbsp;Bytni právě naproti Roubalově hospodě, poslednímu byteňskému výčepu na&nbsp;této straně. Silnice protíná trať a&nbsp;hrbolatí si&nbsp;to&nbsp;na&nbsp;Měnín, Palachy, Křtín, Rozmarovice a&nbsp;dále do&nbsp;kopců, kam už&nbsp;nesahají zájmy Byteňských a&nbsp;odkud si, pokud paměť sahá, nikdy nikdo nepřihnal krávu ani nedovezl nevěstu. Naproti od&nbsp;silnice mezi Bytní a&nbsp;tratí se&nbsp;rozlévá rybník Dělovec, sedmatřicet hektarů vodní plochy, ale dobrých pětačtyřicet borkoviště, mokřadel a&nbsp;sítin, které dosahují až&nbsp;k&nbsp;silnici a&nbsp;pokračují i&nbsp;na druhé straně za&nbsp;ní&nbsp;hezky daleko, než je&nbsp;z&nbsp;nich jakás takás louka. Nu, a&nbsp;právě naproti konci této louky, přes cestu, jež nevede dále než k&nbsp;němu, rozsedlo se&nbsp;byteňské nádraží, úřední a&nbsp;obytná budova v&nbsp;jednom a&nbsp;pod patro, pak skladiště s&nbsp;rampou, nezbytná zahrádka s&nbsp;besídkou, signální věžička, studna a&nbsp;ten známý domeček se&nbsp;dvěma vchody.</span></p>
          <p class="chunk" data-nb-ref-number="181" data-nb-words="132" data-nb-chars="826"><span class="idea" data-nb-ref-number="181" id="idea181" data-nb-words="132" data-nb-chars="826">Byteňské nádraží vyniká tím, že&nbsp;na&nbsp;peróně před ním stojí osm dokulata přistřižených jírovců a&nbsp;že na&nbsp;něm samém se&nbsp;nezměnilo nic od&nbsp;doby, kdy bylo dostavěno a&nbsp;odevzdáno veřejnosti. Třebaže leží na&nbsp;trati, po&nbsp;níž projíždějí mezinárodní rychlíky, a&nbsp;třebaže necelých dvě stě metrů od&nbsp;něho se&nbsp;tyčí ocelová konstrukce sloupu dálkového elektrického vedení, je&nbsp;dosud osvětlováno uvnitř i&nbsp;vně petrolejovými lampami. Nuže, jsou lidé, kteří horlí proti tomuto zpátečnictví, a&nbsp;jiní, kteří si&nbsp;naopak libují starosvětský půvab a&nbsp;klid nádražíčka. Pravda je, že&nbsp;není jaksi důvodu, proč by&nbsp;se&nbsp;mělo měnit nádraží, když na&nbsp;městě samém se&nbsp;změnilo jen o&nbsp;málo víc za&nbsp;posledních sto let. Bylo to&nbsp;vždycky selsko-živnostenské městečko a&nbsp;takovým zůstalo a&nbsp;bujarý proud podnikavosti z&nbsp;konce minulého a&nbsp;počátků tohoto století se&nbsp;mu&nbsp;vyhnul dalekým obloukem.</span></p>
          <p class="chunk" data-nb-ref-number="182" data-nb-words="68" data-nb-chars="475"><span class="idea" data-nb-ref-number="182" id="idea182" data-nb-words="68" data-nb-chars="475">Půlnoční vlak, jehož hvizd ve&nbsp;spojení s&nbsp;odbíjením radničních hodin tak neblaze zapůsobil na&nbsp;tělesné ústrojenství strážníka Tlachače, byl jednou z&nbsp;mála byteňských zvláštností, zaviněnou ovšem nikoli jejími potřebami, jako spíše uspořádáním jízdního řádu. Karel Teršík, výpomocný nádražní zřízenec, na&nbsp;něhož půlnoční spadla pětkrát do&nbsp;týdne, jej vyhlížel ze&nbsp;svého obvyklého místa mezi první a&nbsp;druhou kolejí, sedě na&nbsp;svém ručním valníčku tam, kde přibližně zastaví služební vůz.</span></p>
          <p class="chunk" data-nb-ref-number="183" data-nb-words="172" data-nb-chars="1025"><span class="idea" data-nb-ref-number="183" id="idea183" data-nb-words="172" data-nb-chars="1025">Měsíc, který v&nbsp;Bytni prováděl svá kouzla s&nbsp;věží děkanského chrámu, stál tady přímo nad tratí a&nbsp;křesal studený svit z&nbsp;kolejnic, jak daleko bylo lze dohlédnout. Na&nbsp;Teršíka působil elegicky a&nbsp;výpomocný zřízenec, podléhaje jeho moci, hudl tiše, tichounce, aby to&nbsp;nezaslechl pan adjunkt v&nbsp;kanceláři, na&nbsp;malou foukací harmoniku, skrytou v&nbsp;dlaních. Takový měsíc a&nbsp;taková melodie, dýchaná do&nbsp;dlaní, vyplaví ledasco, nač nemáš přes den kdy. Co&nbsp;je&nbsp;to&nbsp;výpomocný zřízenec? Před lidmi se&nbsp;můžeš naparovat v&nbsp;té čepici s&nbsp;okřídleným kolem, ale my&nbsp;dva si&nbsp;nemáme co&nbsp;lhát. Dnes jsi tady, a&nbsp;zítra nemusíš být. Jenomže kdo jednou čichl ke&nbsp;kolejím, ten se&nbsp;jich nevzdá, radši by&nbsp;na&nbsp;ně&nbsp;položil hlavu. Teršík se&nbsp;rozteskní a&nbsp;zaduje do&nbsp;harmoniky tak, že&nbsp;by&nbsp;to&nbsp;pan adjunkt v&nbsp;kanceláři najisto zaslechl, kdyby mu&nbsp;nehrály do&nbsp;uší zvonky signalizačních přístrojů a&nbsp;navrch se&nbsp;nerozlehl hvizd vlaku, jehož světla právě vystřelila ze&nbsp;zatáčky u&nbsp;lesa. Teršík stopí harmoniku v&nbsp;kapse, seskočí z&nbsp;valníku, zapomene na&nbsp;své rozcitlivění a&nbsp;je hotov k&nbsp;služebnímu výkonu.</span></p>
          <p class="chunk" data-nb-ref-number="184" data-nb-words="153" data-nb-chars="938"><span class="idea" data-nb-ref-number="184" id="idea184" data-nb-words="153" data-nb-chars="938">Nuže, toto je&nbsp;skutečně půlnoční vlak, jak si&nbsp;jen můžete přát, jeho kola brzdí na&nbsp;kolejnicích byteňského nádraží v&nbsp;těch několika vteřinách, jimiž končí jeden a&nbsp;začíná druhý den, v&nbsp;hodině dvacáté čtvrté i&nbsp;nulté zároveň, na&nbsp;onom časovém rozmezí, jež slynulo vždy tajemstvím a&nbsp;jemuž byla přiznávána moc klíče otvírajícího dveře mezi dvěma světy, jež k&nbsp;sobě jinak nemohou. Tento vlak, z&nbsp;něhož v&nbsp;Bytni v&nbsp;dobách masopustních tancovaček, posvícení a&nbsp;podobných příležitostí nevystoupí více než jeden nebo dva opozdilci, se&nbsp;nezdrží v&nbsp;nádraží snad ani minutu, a&nbsp;když Teršík přechází k&nbsp;oji, aby odvezl ten nepatrný náklad, který mu&nbsp;hodili ze&nbsp;služebního vozu, vídá už&nbsp;mizet jeho červené zadní světlo v&nbsp;zatáčce za&nbsp;Dělovcem. Kdyby Teršík měl více obrazotvornosti nebo kdyby se&nbsp;byl v&nbsp;dětství naposlouchal více babských povídaček, mohl by&nbsp;mu&nbsp;ten vlak připadat opravdu jako přízrak, ale výpomocný zřízenec je&nbsp;naštěstí tak ospalý, že&nbsp;myslí už&nbsp;jen na&nbsp;pelech.</span></p>
          <p class="chunk" data-nb-ref-number="185" data-nb-words="72" data-nb-chars="402"><span class="idea" data-nb-ref-number="185" id="idea185" data-nb-words="72" data-nb-chars="402">Dnes tu&nbsp;však stojí Teršík zkoprnělý nad nákladem, který se&nbsp;mu&nbsp;urodil na&nbsp;valníku. Krom obvyklých tří balíků novin a&nbsp;pěti bandasek na&nbsp;mléko, pro něž si&nbsp;ráno přijíždějí z&nbsp;Nolčovic dvora, jsou to&nbsp;dva ohromné, černě natřené dřevěné kufry s&nbsp;klenutými víky.&nbsp;– Zavazadlo, řekli mu&nbsp;ze&nbsp;služebního vozu a&nbsp;supěli námahou a&nbsp;vztekem, když mu&nbsp;je&nbsp;pomáhali stáhnout na&nbsp;valník. Jak on&nbsp;je&nbsp;teď sám naloží, to&nbsp;by&nbsp;rád věděl.</span></p>
          <p class="chunk" data-nb-ref-number="186" data-nb-words="43" data-nb-chars="263"><span class="idea" data-nb-ref-number="186" id="idea186" data-nb-words="43" data-nb-chars="263">Něco se&nbsp;bělá u&nbsp;postranního držadla kufru. Jmenovka. Alespoň ti&nbsp;poví, který čert harcuje s&nbsp;takovou tíhou. Otočí si&nbsp;jmenovku, skloní se&nbsp;nad ni&nbsp;a&nbsp;slabikuje si&nbsp;v&nbsp;měsíčním světle jméno, které je&nbsp;na&nbsp;ní&nbsp;napsáno velkým, školácky přesným a&nbsp;kaligraficky vykrouženým písmem:</span></p>
        </section>
        <section>
          <div class="centered">
            <div class="verse">
              <p class="chunk" data-nb-ref-number="187" data-nb-words="3" data-nb-chars="17"><em><span class="idea" data-nb-ref-number="187" id="idea187" data-nb-words="2" data-nb-chars="12">Emanuel Kvis<br></span>
<span class="idea" data-nb-ref-number="188" id="idea188" data-nb-words="1" data-nb-chars="5">Byteň</span></em></p>
            </div>
          </div>
        </section>
        <section>
          <p class="chunk" data-nb-ref-number="188" data-nb-words="51" data-nb-chars="314"><span class="idea" data-nb-ref-number="189" id="idea189" data-nb-words="51" data-nb-chars="314">– Kvis? opakuje si&nbsp;Teršík polohlasně přečtené jméno, protože jako většina lidí pracujících osaměle v&nbsp;noci je&nbsp;zvyklý občas na&nbsp;sebe promluvit nahlas, aby přece slyšel nějaké to&nbsp;slovo a&nbsp;víceméně se&nbsp;přesvědčil, že&nbsp;je&nbsp;vůbec ještě naživu. Kvis? Byteň? Jaktěživ sem tady takový méno neslyšel. To&nbsp;nemůže bejt nikdo zdejší.</span></p>
          <p class="chunk" data-nb-ref-number="189" data-nb-words="47" data-nb-chars="253"><span class="idea" data-nb-ref-number="190" id="idea190" data-nb-words="47" data-nb-chars="253">A&nbsp;jak si&nbsp;to&nbsp;tak pro sebe vykládá, ví&nbsp;najednou s&nbsp;určitostí, že&nbsp;někdo za&nbsp;ním stojí a&nbsp;dívá se&nbsp;naň. Zrovna jako by&nbsp;mu&nbsp;něco mokrého a&nbsp;studeného pláclo znenadání zezadu na&nbsp;krk, tak to&nbsp;alespoň vykládal později, když Byteň už&nbsp;začínala být plná všelijakých řečí.</span></p>
          <p class="chunk" data-nb-ref-number="190" data-nb-words="104" data-nb-chars="567"><span class="idea" data-nb-ref-number="191" id="idea191" data-nb-words="104" data-nb-chars="567">– Neslyšel jsem ani krůček, ani šustnutí, a&nbsp;je tam přece škvára a&nbsp;já mám nějaké uši, vykládal, a&nbsp;říkal to&nbsp;tak, jako by&nbsp;železničáři měli zvlášť pocvičený sluch, jako třeba sbormistři nebo hajní. Ale Teršík vždycky jen bublal pýchou, ačkoli to&nbsp;byl pišišvor, takové malé pivo bez pěny, jak mu&nbsp;říkali, a&nbsp;jestli někdo řídí běh lidských věcí, měl rozum, že&nbsp;ho&nbsp;tak dlouho držel při zemi a&nbsp;zkrátka. Byl pyšný na&nbsp;všechno, na&nbsp;to, že&nbsp;tak tak dosáhl vojenské míry, i&nbsp;na to, že&nbsp;mu&nbsp;nerostou vousy, že&nbsp;umí foukat na&nbsp;harmoniku a&nbsp;uplivovat takové malé slinky jako nikdo druhý v&nbsp;Bytni.</span></p>
          <p class="chunk" data-nb-ref-number="191" data-nb-words="14" data-nb-chars="72"><span class="idea" data-nb-ref-number="192" id="idea192" data-nb-words="14" data-nb-chars="72">– Třebas ho&nbsp;neslyšel pro ten vlak, řekl někdo, ale Teršík si&nbsp;jen uplivl.</span></p>
          <p class="chunk" data-nb-ref-number="192" data-nb-words="283" data-nb-chars="1757"><span class="idea" data-nb-ref-number="193" id="idea193" data-nb-words="283" data-nb-chars="1757">Otočil se&nbsp;tenkrát hezky zčerstva a&nbsp;uviděl před sebou muže oblečeného v&nbsp;šedivé kalhoty velmi světlého zbarvení a&nbsp;obutého v&nbsp;černé lakové polobotky. I&nbsp;jeho vesta byla světlá, pískové barvy, ale hluboce vystřižená a&nbsp;dvouřadová. Černý kabát, v&nbsp;tuto chvíli rozepjatý, takže odhaloval vestu, byl šit na&nbsp;tři knoflíky, velmi od&nbsp;sebe vzdálené. Zdá se&nbsp;být zbytečný tak podrobný popis oblečení Emanuela Kvise, protože všichni Byteňští je&nbsp;mají v&nbsp;příliš dobré paměti, právě tak jako vám mohou potvrdit, že&nbsp;po&nbsp;všechen ten čas, co&nbsp;Kvis mezi nimi žil, jej neviděli oblečeného jinak, než jak se&nbsp;objevil ve&nbsp;chvíli svého příjezdu před vyjeveným Teršíkem. Stačí o&nbsp;to zavadit slovem a&nbsp;budou vám do&nbsp;omrzení vyprávět o&nbsp;jeho bílé měkké košili s&nbsp;našitým límcem, jež vypadala zároveň starosvětsky i&nbsp;výstředně elegantně, o&nbsp;červeném motýlku, jehož konce byly delší, ale přece ne&nbsp;vlající, o&nbsp;haveloku, bez něhož nikdy nevycházel, ale který, ať&nbsp;jej měl přehozen přes paži, nebo přes ramena, dovedl nosit tak naprosto jinak, než jak jej nosívají penzionovaní řídící učitelé s&nbsp;básnickými sklony, o&nbsp;měkkém šedém klobouku, promáčknutém do&nbsp;lodičky, s&nbsp;černou stuhou i&nbsp;lemovkou a&nbsp;okraji spíše užšími a&nbsp;silně zdviženými. Nezapomenou se&nbsp;ovšem zmínit ani o&nbsp;jeho lesklé černé hůlce se&nbsp;stříbrným kováním, kterou nikdy neodkládal, ale nejvíce vám toho napovídají o&nbsp;jeho tříknoflíkovém saku, jež nosil někdy rozepjaté a&nbsp;jindy zapjaté tak, že&nbsp;mu&nbsp;sotva límec vykukoval, a&nbsp;v&nbsp;němž vypadával střídavě jako čilý přívětivý stařík, všem nějak povědomý a&nbsp;známý, nebo jako štíhlý, nepřístupný cizinec, jehož věku ani myšlenek se&nbsp;nedohádáš. Zeptejte se&nbsp;jich však, jaký to&nbsp;tedy vlastně byl člověk, a&nbsp;hned vám vysvitne, proč tolik řečí o&nbsp;šatech. Upadnou do&nbsp;rozpaků, začnou krčit rameny a&nbsp;blábolit všelijaké nesmysly.</span></p>
          <p class="chunk" data-nb-ref-number="193" data-nb-words="17" data-nb-chars="108"><span class="idea" data-nb-ref-number="194" id="idea194" data-nb-words="17" data-nb-chars="108">Nanejvýš Teršík, který prostě nepřipustí, že&nbsp;by&nbsp;o&nbsp;všem nevěděl všechno, by&nbsp;vám podal jakés takés vysvětlení.</span></p>
          <p class="chunk" data-nb-ref-number="194" data-nb-words="66" data-nb-chars="346"><span class="idea" data-nb-ref-number="195" id="idea195" data-nb-words="66" data-nb-chars="346">– Já&nbsp;myslím, že&nbsp;to&nbsp;musel bejt nějakej herec nebo něco takového, říkal Teršík a&nbsp;vždycky připomínal, že&nbsp;on&nbsp;první z&nbsp;celé Bytně s&nbsp;ním měl co&nbsp;dělat. Vzpomeňte si&nbsp;jen, co&nbsp;měl v&nbsp;obličeji faldů. A&nbsp;nikdy je&nbsp;tam neměl naskládaný stejně. Nikdy jste si&nbsp;nemohli bejt jistý, jak se&nbsp;bude tvářit, protože von v&nbsp;těch faldech jako by&nbsp;si&nbsp;s&nbsp;váma hrál na&nbsp;schovávanou.</span></p>
          <p class="chunk" data-nb-ref-number="195" data-nb-words="178" data-nb-chars="1076"><span class="idea" data-nb-ref-number="196" id="idea196" data-nb-words="178" data-nb-chars="1076">V&nbsp;tu první chvíli by&nbsp;si&nbsp;byl Teršík, kdyby byl měl jen o&nbsp;trochu víc obraznosti, mohl také myslet, že&nbsp;je&nbsp;to&nbsp;nějaký pták, který slétl z&nbsp;měsíce. Jak mu&nbsp;ten havelok splýval volně z&nbsp;ramen a&nbsp;rozepjaté sako se&nbsp;rozvíralo na&nbsp;prsou, odhalujíc blýskavou vestu a&nbsp;košili, jak mířil před sebe holí jako dlouhým tenkým zobanem, připomínal Emanuel Kvis volavku nebo čápa, dosedajícího na&nbsp;zem a&nbsp;skládajícího po&nbsp;doletu křídla. Nádražní perón je&nbsp;prázdný, krom Emanuela Kvise nikdo jiný dnes nevystoupil z&nbsp;půlnočního vlaku. Úředník ve&nbsp;službě, když dal znamení k&nbsp;odjezdu, vrátil se&nbsp;do&nbsp;kanceláře, aby rozehrál signální zvonky v&nbsp;další stanici. Nezůstal tu&nbsp;nikdo krom nich dvou a&nbsp;bratrstva osmi dokulata ostříhaných jírovců, pod nimiž měsíc rozlil stěhovavé tratoliště stínů, a&nbsp;krom tří petrolejek na&nbsp;dřevěných sloupech, jejichž světlo zmírá, stravováno mocnější září. Má&nbsp;tedy Teršík plné právo se&nbsp;zachvět, když vidí na&nbsp;svou hruď namířeno cosi, co&nbsp;se&nbsp;blýská jako čepel kordu; ale jako vždy Teršík se&nbsp;přeceňuje i&nbsp;ve chvíli tohoto pomyslného nebezpečí, hůlka mine jeho rameno a&nbsp;ťukne do&nbsp;jednoho z&nbsp;kufrů.</span></p>
          <p class="chunk" data-nb-ref-number="196" data-nb-words="25" data-nb-chars="161"><span class="idea" data-nb-ref-number="197" id="idea197" data-nb-words="25" data-nb-chars="161">– Má&nbsp;zavazadla, prohlásí příchozí a&nbsp;jeho dosti hluboký hlas zní zvučně, ale prázdně, jako by&nbsp;mluvila přesně ozvěna, usilujíc, aby nepohltila ani jedinou slabiku.</span></p>
          <p class="chunk" data-nb-ref-number="197" data-nb-words="24" data-nb-chars="166"><span class="idea" data-nb-ref-number="198" id="idea198" data-nb-words="24" data-nb-chars="166">– Cinkylinky, cililinky, cink, cink; zasmějí se&nbsp;zvonky v&nbsp;nádražní kanceláři, kde staniční úředník dokončil rozhovor se&nbsp;svým dvanáct a&nbsp;půl kilometru vzdáleným kolegou.</span></p>
          <p class="chunk" data-nb-ref-number="198" data-nb-words="49" data-nb-chars="268"><span class="idea" data-nb-ref-number="199" id="idea199" data-nb-words="49" data-nb-chars="268">Cizinec sebou trhne, rysy v&nbsp;jeho tváři se&nbsp;zavlní a&nbsp;složí do&nbsp;výrazu takového vzteku, jaký Teršík ještě u&nbsp;nikoho neviděl. Neohlédne se&nbsp;však, jenom hůlku spustí k&nbsp;noze a&nbsp;zároveň vrásky se&nbsp;rozběhnou a&nbsp;tvář z&nbsp;nich opět vypluje, klidná a&nbsp;hladká, jako by&nbsp;tu&nbsp;stál jiný člověk.</span></p>
          <p class="chunk" data-nb-ref-number="199" data-nb-words="20" data-nb-chars="123"><span class="idea" data-nb-ref-number="200" id="idea200" data-nb-words="20" data-nb-chars="123">– Emanuel Kvis je&nbsp;mé&nbsp;jméno, pokračuje příchozí. Zavazadla zde zůstanou, dokud si&nbsp;pro ně&nbsp;nepošlu. Zacházejte s&nbsp;nimi opatrně.</span></p>
          <p class="chunk" data-nb-ref-number="200" data-nb-words="30" data-nb-chars="155"><span class="idea" data-nb-ref-number="201" id="idea201" data-nb-words="30" data-nb-chars="155">Teršík zrudne ve&nbsp;tváři a&nbsp;sáhne si&nbsp;rukou ke&nbsp;krku. Rty Emanuela Kvise se&nbsp;zavlní, jako by&nbsp;se&nbsp;chystaly k&nbsp;smíchu, ale vypadnou z&nbsp;nich jen další duté koule slov.</span></p>
          <p class="chunk" data-nb-ref-number="201" data-nb-words="11" data-nb-chars="67"><span class="idea" data-nb-ref-number="202" id="idea202" data-nb-words="11" data-nb-chars="67">– Opakuji: Zacházejte s&nbsp;nimi opatrně, zejména až&nbsp;je&nbsp;budete skládat.</span></p>
          <p class="chunk" data-nb-ref-number="202" data-nb-words="21" data-nb-chars="106"><span class="idea" data-nb-ref-number="203" id="idea203" data-nb-words="21" data-nb-chars="106">Teršíka nadouvá vztek. Hrome, je&nbsp;to&nbsp;horší než dušení, jak se&nbsp;to&nbsp;z&nbsp;něho tlačí a&nbsp;jak se&nbsp;tomu snaží zabránit.</span></p>
          <p class="chunk" data-nb-ref-number="203" data-nb-words="20" data-nb-chars="104"><span class="idea" data-nb-ref-number="204" id="idea204" data-nb-words="20" data-nb-chars="104">– Tak to&nbsp;zkuste, vybuchne konečně. Zkuste to&nbsp;tahat sám, a&nbsp;ještě opatrně, když je&nbsp;na&nbsp;to&nbsp;dvou chlapů málo.</span></p>
          <p class="chunk" data-nb-ref-number="204" data-nb-words="39" data-nb-chars="220"><span class="idea" data-nb-ref-number="205" id="idea205" data-nb-words="39" data-nb-chars="220">Teršík chce řvát, ale vědomí, že&nbsp;kancelář je&nbsp;na&nbsp;doslech, je&nbsp;přece jen silnější, a&nbsp;tak vlastně řve a&nbsp;šeptá zároveň, vypadá to, jako by&nbsp;svá slova křečovitě vykašlával. Až&nbsp;ho&nbsp;v&nbsp;hrdle bolí z&nbsp;těch dvou protichůdných činností.</span></p>
          <p class="chunk" data-nb-ref-number="205" data-nb-words="79" data-nb-chars="497"><span class="idea" data-nb-ref-number="206" id="idea206" data-nb-words="79" data-nb-chars="497">Emanuel Kvis se&nbsp;naklání kupředu, natahuje krk, vylézá ze&nbsp;svého haveloku jako pták z&nbsp;pláště svých křídel. A&nbsp;jeho tvář jako zrcadlo obráží každý stah a&nbsp;záchvěv Teršíkova obličeje. Teršík zmlkne a&nbsp;s&nbsp;hrůzou naslouchá uvnitř sebe ozvěně řevu, který nevydal. Panebože, jestli takhle řval, je&nbsp;s&nbsp;ním konec. Vždyť nechtěl nic takového udělat. Nebo snad chtěl, ale nikdy jindy by&nbsp;to&nbsp;byl neprovedl. Vzhlédne ke&nbsp;dveřím kanceláře, brzo-li se&nbsp;na&nbsp;jejich zvadle žlutém pozadí objeví vystřižená postava adjunktova.</span></p>
          <p class="chunk" data-nb-ref-number="206" data-nb-words="10" data-nb-chars="64"><span class="idea" data-nb-ref-number="207" id="idea207" data-nb-words="10" data-nb-chars="64">Postava se&nbsp;neobjevuje, ale Teršík se&nbsp;nicméně schoulí a&nbsp;zaškemrá:</span></p>
          <p class="chunk" data-nb-ref-number="207" data-nb-words="20" data-nb-chars="111"><span class="idea" data-nb-ref-number="208" id="idea208" data-nb-words="20" data-nb-chars="111">– Prosím za&nbsp;odpuštění. Jeden je&nbsp;někdy tak zpitomělej po&nbsp;celodenní dřině, že&nbsp;neví, co&nbsp;dělá. A&nbsp;pak, mám starosti.</span></p>
          <p class="chunk" data-nb-ref-number="208" data-nb-words="10" data-nb-chars="62"><span class="idea" data-nb-ref-number="209" id="idea209" data-nb-words="10" data-nb-chars="62">Kvis se&nbsp;rázem nakloní k&nbsp;výpomocnému zřízenci a&nbsp;řekne dychtivě:</span></p>
          <p class="chunk" data-nb-ref-number="209" data-nb-words="4" data-nb-chars="18"><span class="idea" data-nb-ref-number="210" id="idea210" data-nb-words="4" data-nb-chars="18">– Povězte mi&nbsp;jaké.</span></p>
          <p class="chunk" data-nb-ref-number="210" data-nb-words="26" data-nb-chars="149"><span class="idea" data-nb-ref-number="211" id="idea211" data-nb-words="26" data-nb-chars="149">A&nbsp;Teršík, dříve než si&nbsp;může co&nbsp;rozmyslet, začne se&nbsp;zpovídat s&nbsp;takovou náhlou důvěrou, jako by&nbsp;tento člověk mohl již zítra rozřešit celou jeho svízel.</span></p>
          <p class="chunk" data-nb-ref-number="211" data-nb-words="15" data-nb-chars="99"><span class="idea" data-nb-ref-number="212" id="idea212" data-nb-words="15" data-nb-chars="99">– Nejsem definitivní, pane. Chtěl bych dostat strážní domek. Zničil byste mě, kdybyste si&nbsp;stěžoval.</span></p>
          <p class="chunk" data-nb-ref-number="212" data-nb-words="39" data-nb-chars="222"><span class="idea" data-nb-ref-number="213" id="idea213" data-nb-words="39" data-nb-chars="222">– Strážní domek? opakuje cizinec. To&nbsp;jsou ty&nbsp;domky u&nbsp;trati? Pro­hlédnout denně svůj úsek kolejí a&nbsp;zdvíhat závory, mít střechu nad hlavou a&nbsp;své jisté, být skoro svým pánem a&nbsp;netahat o&nbsp;půlnoci kufry přivandrovalců, to&nbsp;je&nbsp;to?</span></p>
          <p class="chunk" data-nb-ref-number="213" data-nb-words="3" data-nb-chars="12"><span class="idea" data-nb-ref-number="214" id="idea214" data-nb-words="3" data-nb-chars="12">– Ano, pane.</span></p>
          <p class="chunk" data-nb-ref-number="214" data-nb-words="18" data-nb-chars="91"><span class="idea" data-nb-ref-number="215" id="idea215" data-nb-words="18" data-nb-chars="91">– Ale kudy na&nbsp;to? říká Kvis jakoby sám sobě a&nbsp;jeho oči zůstávají přisáty k&nbsp;Teršíkově tváři.</span></p>
          <p class="chunk" data-nb-ref-number="215" data-nb-words="20" data-nb-chars="120"><span class="idea" data-nb-ref-number="216" id="idea216" data-nb-words="20" data-nb-chars="120">– Je&nbsp;tu&nbsp;hlídač z&nbsp;dvěstěšestnáctky, odpovídá Teršík. Nějaký hlas v&nbsp;něm křičí: Co&nbsp;to&nbsp;žvaníš, blázne, ale Teršík pokračuje:</span></p>
          <p class="chunk" data-nb-ref-number="216" data-nb-words="15" data-nb-chars="79"><span class="idea" data-nb-ref-number="217" id="idea217" data-nb-words="15" data-nb-chars="79">– Má&nbsp;ošklivou dceru. Ale syn mu&nbsp;vyštudoval inženýra a&nbsp;je v&nbsp;Praze u&nbsp;ředitelství.</span></p>
          <p class="chunk" data-nb-ref-number="217" data-nb-words="6" data-nb-chars="34"><span class="idea" data-nb-ref-number="218" id="idea218" data-nb-words="6" data-nb-chars="34">– Jsou tu&nbsp;překážky, prohlásí Kvis.</span></p>
          <p class="chunk" data-nb-ref-number="218" data-nb-words="12" data-nb-chars="69"><span class="idea" data-nb-ref-number="219" id="idea219" data-nb-words="12" data-nb-chars="69">Teršík několikrát polkne, jak se&nbsp;brání, musí však říci i&nbsp;to poslední:</span></p>
          <p class="chunk" data-nb-ref-number="219" data-nb-words="19" data-nb-chars="89"><span class="idea" data-nb-ref-number="220" id="idea220" data-nb-words="19" data-nb-chars="89">– Mám na&nbsp;vsi holku. Je&nbsp;jak obrázek. Ale nikdy bych s&nbsp;ní nedostal domek a&nbsp;nemá ani košili.</span></p>
          <p class="chunk" data-nb-ref-number="220" data-nb-words="45" data-nb-chars="279"><span class="idea" data-nb-ref-number="221" id="idea221" data-nb-words="45" data-nb-chars="279">Kvisova tvář po&nbsp;těch slovech opadne, zbavena napětí a&nbsp;zvědavosti. Sehne se, a&nbsp;opíraje se&nbsp;o&nbsp;hůlku, zdvihne svůj vak, kterého si&nbsp;Teršík dosud nepovšiml. Je&nbsp;to&nbsp;látkový vak, ušitý z&nbsp;kostkovaného plátna, vypadá spíše jako ženská kabela než příruční zavazadlo, a&nbsp;bachratý svým obsahem.</span></p>
          <p class="chunk" data-nb-ref-number="221" data-nb-words="6" data-nb-chars="37"><span class="idea" data-nb-ref-number="222" id="idea222" data-nb-words="6" data-nb-chars="37">Jak se&nbsp;opět vzpřimuje, Kvis promluví:</span></p>
          <p class="chunk" data-nb-ref-number="222" data-nb-words="6" data-nb-chars="40"><span class="idea" data-nb-ref-number="223" id="idea223" data-nb-words="6" data-nb-chars="40">– Primitiv. Obyčejné a&nbsp;zhola nezajímavé.</span></p>
          <p class="chunk" data-nb-ref-number="223" data-nb-words="10" data-nb-chars="61"><span class="idea" data-nb-ref-number="224" id="idea224" data-nb-words="10" data-nb-chars="61">– Nerozuměl jsem vám, pane, řekne Teršík zmateně a&nbsp;poplašeně.</span></p>
          <p class="chunk" data-nb-ref-number="224" data-nb-words="54" data-nb-chars="338"><span class="idea" data-nb-ref-number="225" id="idea225" data-nb-words="54" data-nb-chars="338">Ale cizinec, nedbaje Teršíkova pohnutí, se&nbsp;odvrátí a&nbsp;odchází bez pozdravu. Havelok, rozšířený po&nbsp;jedné straně vakem a&nbsp;po druhé pokrčenou paží a&nbsp;hůlkou, se&nbsp;kymácí kolem světlých nohavic jako černý zvon a&nbsp;nad ním šedivý klobouk, obílený měsícem a&nbsp;skrývající celou hlavu, se&nbsp;zdá plout nezávisle na&nbsp;ostatním těle, podoben malé vzdušné lodici.</span></p>
          <p class="chunk" data-nb-ref-number="225" data-nb-words="29" data-nb-chars="154"><span class="idea" data-nb-ref-number="226" id="idea226" data-nb-words="29" data-nb-chars="154">– Dobrou noc, pane, zavolá za&nbsp;ním Teršík, cizinec však ani muk, jenom hůlka se&nbsp;zableskne vedle jeho klobouku, jak ji&nbsp;pozdvihl&nbsp;– a&nbsp;to je&nbsp;celá jeho odpověď.</span></p>
          <p class="chunk" data-nb-ref-number="226" data-nb-words="179" data-nb-chars="1020"><span class="idea" data-nb-ref-number="227" id="idea227" data-nb-words="179" data-nb-chars="1020">První se&nbsp;rozštěkali tlamatí a&nbsp;lhostejní hafani veřejného posluhy Korce, o&nbsp;nichž bylo známo, že&nbsp;dovedli chrnět, i&nbsp;když jim o&nbsp;loňských Dušičkách kradli krmníka právě za&nbsp;jejich boudou. Psí štěkot je&nbsp;došková střecha v&nbsp;suchém červenci, do&nbsp;níž padne jiskra. Zaštěká jeden, v&nbsp;tu ránu se&nbsp;do&nbsp;toho dají všichni. Ale té&nbsp;noci ti&nbsp;dva Korcovi halamové řvali svými chraptivými basy, jako by&nbsp;jim šlo o&nbsp;život. Povídám, že&nbsp;to&nbsp;musel být štěkot, když vyhnal z&nbsp;postele Korce, který nebyl o&nbsp;nic čilejší než ti&nbsp;dva jeho mamlasové a&nbsp;pro svou lásku k&nbsp;pelechu byl kdysi zbaven ponocenství. Nabul si&nbsp;pleskavé pantofle, a&nbsp;jen tak jak byl, v&nbsp;modrých kaťatech a&nbsp;bez košile, vyhrabal se&nbsp;na&nbsp;dvůr. Zastihl své spřežení uprostřed dvora zježené a&nbsp;běsnící hrůzou. Psi stáli přitisknuti zadky k&nbsp;sobě, každý chlup byl na&nbsp;nich zježen, a&nbsp;štěkali, otáčejíce se&nbsp;přitom dokola, jako by&nbsp;je&nbsp;někdo obcházel. Když uviděli Korce, ztichli, přiběhli k&nbsp;němu a&nbsp;tiskli se&nbsp;mu&nbsp;k&nbsp;nohám, každý z&nbsp;jedné strany. Cítil, jak se&nbsp;třesou a&nbsp;jak v&nbsp;nich neustává rachotit hluboké vrčení.</span></p>
          <p class="chunk" data-nb-ref-number="227" data-nb-words="80" data-nb-chars="505"><span class="idea" data-nb-ref-number="228" id="idea228" data-nb-words="80" data-nb-chars="505">– Co&nbsp;to&nbsp;tu&nbsp;máte, holoto? řekne Korec znechuceně a&nbsp;otráveně. Žádným ze&nbsp;svých smyslů není s&nbsp;to postřehnout příčinu psího zneklidnění. Z&nbsp;postele ho&nbsp;vyhnala více ženina huba a&nbsp;vzpomínka na&nbsp;ukradeného vepře než pocit přítomného nebezpečí. Oblenivělý spánkem do&nbsp;tuposti zachvěje se&nbsp;v&nbsp;první chvíli jen proto, že&nbsp;mu&nbsp;přezrávající noc přejede studenou prackou po&nbsp;tučném přizpoceném hřbetě. Odplivne těžkou slinu, zívne a&nbsp;poškrabe se&nbsp;v&nbsp;porostu na&nbsp;prsou, rozhlíží se&nbsp;po&nbsp;dvorku, zalitém vápennou bělí měsíčního světla.</span></p>
          <p class="chunk" data-nb-ref-number="228" data-nb-words="199" data-nb-chars="1194"><span class="idea" data-nb-ref-number="229" id="idea229" data-nb-words="199" data-nb-chars="1194">Nezjistí nic, co&nbsp;by&nbsp;v&nbsp;něm podnítilo podezření. Ale jeho psi ne­ustávají vrčet a&nbsp;tisknout se&nbsp;k&nbsp;němu a&nbsp;štěkot se&nbsp;přenáší z&nbsp;dvorku na&nbsp;dvorek, od&nbsp;jedné psí boudy ke&nbsp;druhé. Zní to, jako by&nbsp;štěkal kdejaký pes v&nbsp;Bytni, a&nbsp;štěkají divoce, náruživě, zběsile, cítíš z&nbsp;toho zrovna, že&nbsp;na&nbsp;nich stojí každý chlup. A&nbsp;zatímco jedni si&nbsp;vedou stále divočeji, druzí postupně zmlkají, to&nbsp;jak hospodáři, podobně jako Ferdinand Korec, vylézají ze&nbsp;svých kuťat, aby se&nbsp;podívali, co&nbsp;to&nbsp;ta&nbsp;jejich psiska raflo. A&nbsp;když nemohou zjistit nic na&nbsp;první pohled zřejmého, všichni stejně prolézají chlévy, chlívky, kurníky, kůlny a&nbsp;stodoly, kde nacházejí dobytek zneklidněný, vepříky pochrochtávající, slepice rozčepýřené, ale nikde žádnou škodu ani škodnou, zhola nic patrného. I&nbsp;usuzují všichni na&nbsp;kunu nebo tchoře, a&nbsp;když už&nbsp;jsou tak venku, postojí chvíli a&nbsp;naslouchají, jak štěkají psi sousedů, podivují se&nbsp;měsíčné noci a&nbsp;jsou nakonec ochotni přisoudit vinu za&nbsp;to&nbsp;psí bláznění jí. Použijí té&nbsp;příležitosti, aby si&nbsp;vykouřili zorku nebo dali pár bafů z&nbsp;fajfky a&nbsp;vykonali svou potřebu. Nakonec zaženou vrčící psy do&nbsp;bud a&nbsp;jdou uklidnit své ženy, v&nbsp;nichž strach a&nbsp;měsíční světlo se&nbsp;zatím podivnou alchymií proměnily v&nbsp;jiné pocity.</span></p>
          <p class="chunk" data-nb-ref-number="229" data-nb-words="37" data-nb-chars="222"><span class="idea" data-nb-ref-number="230" id="idea230" data-nb-words="37" data-nb-chars="222">Psi už&nbsp;se&nbsp;této noci neutiší; jejich štěkot vybuchuje přes tu&nbsp;chvíli, jako by&nbsp;noví a&nbsp;noví cizinci vstupovali do&nbsp;Bytně, a&nbsp;neustane, dokud měsíc nezmizí pod obzorem a&nbsp;krátká předjitřní tma neponoří svět v&nbsp;milosrdné bezvědomí.</span></p>
          <hr>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="230" data-nb-words="9" data-nb-chars="59"><span class="idea" data-nb-ref-number="231" id="idea231" data-nb-words="9" data-nb-chars="59"><p>Člověk bez stálého zaměstnání, hanl. povaleč. Pozn. red. <a href="#fnref:1" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./svedek_006.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>