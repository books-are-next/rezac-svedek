<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="KAPITOLA SEDMÁ Zvon spravedlivého">
    <meta name="apple-mobile-web-app-capable" content="yes">
    <title>KAPITOLA SEDMÁ Zvon spravedlivého</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Václav Řezáč: Svědek">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Svědek">
    <meta property="og:title" content="Svědek">
    <meta property="og:type" content="book">
    <meta property="og:book:author" content="Václav Řezáč">
    <meta property="twitter:title" content="Václav Řezáč: Svědek">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./svedek_010.html">
    <link rel="next" href="./svedek_012.html">
    <meta name="nb-order" content="7">
    <link rel="self" href="svedek_011.html">
    <meta name="nb-identifier" content="rezac-svedek-4ef65bf">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="14730" data-nb-chars="86350">
    <nav role="doc-toc">
      <ul class="plain section">
        <li><a href="svedek_005.html">Měsíčná noc</a></li>
        <li><a href="svedek_006.html">Bratři</a></li>
        <li><a href="svedek_007.html">Zahradní slavnost</a></li>
        <li><a href="svedek_008.html">Starostovo odpoledne</a></li>
        <li><a href="svedek_009.html">Nepřekročitelná hranice</a></li>
        <li><a href="svedek_010.html">Všechny cesty vedou na náměstí</a></li>
        <li><a href="svedek_011.html">Zvon spravedlivého</a></li>
        <li><a href="svedek_012.html">Hořící strom</a></li>
        <li><a href="svedek_013.html">Druhá měsíčná noc</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./svedek_010.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="4" data-nb-chars="33"><span class="idea" data-nb-ref-number="1" id="idea1" data-nb-words="4" data-nb-chars="33">KAPITOLA SEDMÁ Zvon spravedlivého</span></h1>
        <section>
          <p class="chunk" data-nb-ref-number="2" data-nb-words="24" data-nb-chars="168"><span class="idea" data-nb-ref-number="2" id="idea2" data-nb-words="24" data-nb-chars="168">V&nbsp;prvním týdnu zářijovém se&nbsp;usnesla městská rada byteňská přijmout dar neznámého rodáka, usazeného ve&nbsp;Stockholmu, a&nbsp;přistoupit na&nbsp;všechny podmínky, které jej provázely.</span></p>
          <p class="chunk" data-nb-ref-number="3" data-nb-words="245" data-nb-chars="1496"><span class="idea" data-nb-ref-number="3" id="idea3" data-nb-words="245" data-nb-chars="1496">Starosta měl příčinu k&nbsp;veselí, vtip se&nbsp;mu&nbsp;vydařil a&nbsp;už nic nemůže zabránit, aby strašidelný byteňský chudobinec nebyl smeten z&nbsp;katastrálního povrchu tohoto ctihodného města a&nbsp;nahrazen lidským obydlím, podepřeným trvalou nadací, aby ti, kdo v&nbsp;něm budou bydlet, mohli jej také vždy udržet ve&nbsp;stavu člověka důstojném. Starosta se&nbsp;mohl smát, nebýt toho, že&nbsp;poslední dobou mu&nbsp;vůbec nebylo do&nbsp;smíchu z&nbsp;příčin, jež tajil před světem ještě úzkostlivěji než inkognito stockholmského sládka. V&nbsp;„Chudějovickém kraji“ vyšla báseň byteňského poštmistra, nadepsaná Co&nbsp;Bůh spojil… a&nbsp;pojednávající o&nbsp;„srdci, jež lásky citem hoří i&nbsp;v&nbsp;dáli, v&nbsp;pásmu ledných moří“. V&nbsp;témž čísle byla ve&nbsp;zprávách otištěna noticka o&nbsp;ušlechtilém činu neznámého dárce, o&nbsp;rozhodnutí městské rady (s&nbsp;příslušným ironickým komentářem o&nbsp;tom, jak se&nbsp;dlouho protahovalo), a&nbsp;nakonec byla připojena jedovatá poznámka o&nbsp;lidech, kteří mají k&nbsp;městu daleko blíž a&nbsp;vděčí mu&nbsp;za&nbsp;víc než za&nbsp;to, že&nbsp;se&nbsp;v&nbsp;něm narodili a&nbsp;vychodili obecnou školu, a&nbsp;přece by&nbsp;se&nbsp;nikdy nedovtípili. Starosta poznával v&nbsp;tomto povšechném náčrtu sebe a&nbsp;v&nbsp;jeho stylizaci obecního tajemníka, jehož denním&nbsp;– burzovním&nbsp;– zprávám o&nbsp;stavu jeho cukrovky naslouchával s&nbsp;takovou ochotou. Vida, a&nbsp;ten človíček ho&nbsp;nenáviděl. Jak se&nbsp;mu&nbsp;to&nbsp;asi žilo zle a&nbsp;nezlepšilo by&nbsp;se&nbsp;to, ani kdyby se&nbsp;mu&nbsp;dostalo celé dotace pro chudobinec. Starosta si&nbsp;s&nbsp;uzarděním vzpomněl na&nbsp;myšlenky, které v&nbsp;něm budíval tajemníkův ohryzek. Vtip se&nbsp;rozvinul opravdu znamenitě, ale stále bylo jaksi méně důvodů k&nbsp;smíchu.</span></p>
          <p class="chunk" data-nb-ref-number="4" data-nb-words="110" data-nb-chars="688"><span class="idea" data-nb-ref-number="4" id="idea4" data-nb-words="110" data-nb-chars="688">Vrchol přišel, když se&nbsp;místní ochotnický spolek rozhodl uspořádat akademii na&nbsp;oslavu neznámého dárce a&nbsp;starosta byl požádán, aby přijal čestné předsednictví tohoto významného kulturního podniku. Co&nbsp;si&nbsp;mohl přát víc, aby jeho smysl pro ironii byl nasycen? Starosta viděl střízlivě i&nbsp;své počínání. Bohatcovy žertíky. Měly svůj význam, dokud život chutnal tak nezměnitelně mdle. Ale to&nbsp;již minulo. Do&nbsp;života se&nbsp;vetřela úzkost. Ostatně, což nebyla ironie i&nbsp;v&nbsp;tom, že&nbsp;vtip vrcholil v&nbsp;nepravý čas? Ach ne, starosta nechtěl fňukat, jen by&nbsp;rád našel způsob, jak se&nbsp;postavit čelem proti nebezpečí, které se&nbsp;plíží kolem jeho ženy, tak jako se&nbsp;dovedl nakonec postavit proti tomu, co&nbsp;ohrožovalo jeho.</span></p>
          <p class="chunk" data-nb-ref-number="5" data-nb-words="97" data-nb-chars="585"><span class="idea" data-nb-ref-number="5" id="idea5" data-nb-words="97" data-nb-chars="585">Střízlivost byla nejdokonalejší zbroj, jíž se&nbsp;dostalo Nolčům pro život. Proto tak zbohatli. Možná, že&nbsp;v&nbsp;něm byla otupena, nepotřeboval už&nbsp;bojovat, přece jí&nbsp;však měl stále více než půl selské Bytně dohromady. Ta&nbsp;střízlivost mu&nbsp;přikazovala, aby šel a&nbsp;poradil se&nbsp;s&nbsp;lékaři, ale dovedl si&nbsp;jasně představit, co&nbsp;by&nbsp;řekli a&nbsp;doporučili. Navrhl své ženě, aby dali Bytni sbohem na&nbsp;nějaký čas a&nbsp;toulali se&nbsp;bez plánu a&nbsp;bez cíle, dávajíce se&nbsp;vést k&nbsp;příštímu místu vždy jen nejčerstvějším popudem, jak to&nbsp;již tolikrát udělali. Na&nbsp;takových cestách paní Kateřina vždy rozkvetla. Tentokrát však odmítla.</span></p>
          <p class="chunk" data-nb-ref-number="6" data-nb-words="24" data-nb-chars="139"><span class="idea" data-nb-ref-number="6" id="idea6" data-nb-words="24" data-nb-chars="139">– Nemohu, Rudo, teď ne, odpověděla, a&nbsp;třebaže si&nbsp;zachovala svou obvykle klidnou tvářnost, cítil, jak se&nbsp;zrovna děsí toho, že&nbsp;by&nbsp;měla odjet.</span></p>
          <p class="chunk" data-nb-ref-number="7" data-nb-words="9" data-nb-chars="52"><span class="idea" data-nb-ref-number="7" id="idea7" data-nb-words="9" data-nb-chars="52">Přesto na&nbsp;ni&nbsp;naléhal, považuje to&nbsp;za&nbsp;svou povinnost.</span></p>
          <p class="chunk" data-nb-ref-number="8" data-nb-words="9" data-nb-chars="35"><span class="idea" data-nb-ref-number="8" id="idea8" data-nb-words="9" data-nb-chars="35">– Byl by&nbsp;to&nbsp;útěk a&nbsp;já nechci utéci.</span></p>
          <p class="chunk" data-nb-ref-number="9" data-nb-words="68" data-nb-chars="375"><span class="idea" data-nb-ref-number="9" id="idea9" data-nb-words="68" data-nb-chars="375">Věděl, co&nbsp;se&nbsp;skrývá za&nbsp;jejími slovy, před čím to&nbsp;nechce utéci, ale jako vždy, když se&nbsp;dostali na&nbsp;tento tenký led, ztrácel odvahu a&nbsp;bál se&nbsp;jít dále. Ostatně, jak se&nbsp;zdálo, ani paní Kateřina nestála o&nbsp;to, aby se&nbsp;o&nbsp;věci příliš hovořilo. Bojovala ještě, nebo už&nbsp;byla rozhodnuta? Manžel ji&nbsp;často přistihl, jak na&nbsp;něm ulpívá pohledem, který jako by&nbsp;se&nbsp;stmíval smutkem z&nbsp;rozloučení.</span></p>
          <p class="chunk" data-nb-ref-number="10" data-nb-words="114" data-nb-chars="676"><span class="idea" data-nb-ref-number="10" id="idea10" data-nb-words="114" data-nb-chars="676">Ale někdy, zejména v&nbsp;noci, podlehla přívalu své lásky k&nbsp;němu a&nbsp;pokoušela se&nbsp;uniknout horoucností těla obrazům své mysli, tomu světlovlasému chlapci, který po&nbsp;ní&nbsp;rozpínal náručí stále častěji a&nbsp;toužebněji. Snad se&nbsp;utíkala ke&nbsp;svému tělu jako k&nbsp;zachránci, snad ono samo se&nbsp;tak bránilo duši, která usilovala o&nbsp;rozpolcení jednoty, snad se&nbsp;vrátila ke&nbsp;své dávno ztracené víře a&nbsp;doufala, že&nbsp;v&nbsp;těch zoufalých objetích procitne opět její spící lůno a&nbsp;klíček života otevře dveře k&nbsp;návratu i&nbsp;tomu sladkému stínu, který v&nbsp;ní rostl a&nbsp;zrál bez těla. Přítmí vyhořelých smyslů jí&nbsp;však ukazovalo nenapravitelnou skutečnost a&nbsp;vedlo ji&nbsp;vždy o&nbsp;krok dále za&nbsp;jediným zdrojem světla, který jí&nbsp;zbýval.</span></p>
          <p class="chunk" data-nb-ref-number="11" data-nb-words="196" data-nb-chars="1214"><span class="idea" data-nb-ref-number="11" id="idea11" data-nb-words="196" data-nb-chars="1214">Sedávala nyní nejraději na&nbsp;dlouhé zasklené chodbě, kterou odpolední zářijové slunce vyhřívalo okenními tabulemi, ale protože vytrvávala na&nbsp;svém místě i&nbsp;ve dnech podmračných a&nbsp;deštivých, dal jí&nbsp;sem starosta postavit elektrické topné těleso. Vyhlížela do&nbsp;sadu, kde vítr houpal korunami stromů, vjížděl jim do&nbsp;čupřin povýtce ještě zelených, cuchal a&nbsp;rval je&nbsp;svými dravými prsty. Rozvěšeny po&nbsp;celé délce chodby shlížejí na&nbsp;paní Kateřinu bezúsměvné, ztuhlé podoby mochnovských žen a&nbsp;mužů asi sedmi generací. Zdá se, že&nbsp;všechny jsou otočeny směrem k&nbsp;ní a&nbsp;přikazují jí&nbsp;cosi svými nehnutými a&nbsp;neúprosnými pohledy. Jejich oči na&nbsp;ní&nbsp;spočívají, jejich krev v&nbsp;ní koluje a&nbsp;šumí ozvěnou jejich hlasů. Není třeba, aby rozeznávala slova, rozumí smyslu jejich volání. Tady sedí v&nbsp;mochnovském domě, který byl zbudován jako tvrz, v&nbsp;níž rod měl vzdorovat palbě času, narodila se&nbsp;tu, tak jako se&nbsp;tu&nbsp;narodili oni, a&nbsp;měla nést dál štafetu života, ale klopýtla dříve, než ji&nbsp;mohla odevzdat. A&nbsp;přece stále ještě zůstává jejich poslední nadějí, jediným můstkem, po&nbsp;kterém mohou přejít propast zmaru. Ukazují jí&nbsp;všichni jedním směrem, tam, kde se&nbsp;rozpíná chlapcova náruč. Má&nbsp;spojit život se&nbsp;smrtí a&nbsp;uzavřít kruh, aby rod nevyústil v&nbsp;prázdnu.</span></p>
          <p class="chunk" data-nb-ref-number="12" data-nb-words="61" data-nb-chars="354"><span class="idea" data-nb-ref-number="12" id="idea12" data-nb-words="61" data-nb-chars="354">Křehká, pevná a&nbsp;krásná sedí paní Kateřina v&nbsp;zasklené chodbě mochnovského domu a&nbsp;čeká. Neví, kdy a&nbsp;v&nbsp;jakou chvíli se&nbsp;stane ta&nbsp;nesmírná věc, již nedovede pochopit. Není v&nbsp;ní úzkosti, jen smutek, a&nbsp;když tu&nbsp;sedí sama, už&nbsp;se&nbsp;ani nebrání. Naslouchá větru v&nbsp;korunách stromů. Zní jako výskot skotačících hochů. Děti si&nbsp;hrají. Děti. Velicí, silní, krásní chlapci.</span></p>
        </section>
        <section>
          <p class="chunk" data-nb-ref-number="13" data-nb-words="40" data-nb-chars="281"><span class="idea" data-nb-ref-number="13" id="idea13" data-nb-words="40" data-nb-chars="281">Program akademie na&nbsp;počest neznámého dárce byl po&nbsp;několika vzrušených schůzích ochotnického spolku dohodnut a&nbsp;sliboval, že&nbsp;bude vskutku vzornou ukázkou všeho, co&nbsp;byteňští snaživci sklidili na&nbsp;kulturním poli. Měl zahrnovat čísla zpěvní, recitační, hudební i&nbsp;taneční a&nbsp;jednu aktovku.</span></p>
          <p class="chunk" data-nb-ref-number="14" data-nb-words="98" data-nb-chars="633"><span class="idea" data-nb-ref-number="14" id="idea14" data-nb-words="98" data-nb-chars="633">V&nbsp;divadelním sále Radničního sklepa začaly zkoušky a&nbsp;bylo tam nyní živo večer co&nbsp;večer. Jeník Harazim a&nbsp;Lída Dastychová si&nbsp;zakrojili z&nbsp;toho svátečního koláče každý pořádný díl. Jeník Harazim doprovázel na&nbsp;klavíru všechna zpěvní i&nbsp;taneční čísla a&nbsp;Lída měla zazpívat několik slováckých písniček a&nbsp;sehrát hlavní úlohu v&nbsp;aktovce. Mrak se&nbsp;vznášel nad domácností Harazimových, ale protože šlo o&nbsp;příležitost jaksi zvlášť vybranou a&nbsp;slavnostní, na&nbsp;níž se&nbsp;podílelo mnoho znamenitých byteňských rodin, a&nbsp;protože Jeník si&nbsp;zase jednou postavil hlavu, nebylo lze hnát věc do&nbsp;krajnosti. Hlavní příčinou zneklidnění byla ovšem ta&nbsp;Dastychovic holka.</span></p>
          <p class="chunk" data-nb-ref-number="15" data-nb-words="163" data-nb-chars="908"><span class="idea" data-nb-ref-number="15" id="idea15" data-nb-words="163" data-nb-chars="908">S&nbsp;aktovkou je&nbsp;nejvíc práce a&nbsp;zkoušky se&nbsp;často protáhnou do&nbsp;nočních hodin. Jeník v&nbsp;ní neúčinkuje, ale okouní tu&nbsp;dál, i&nbsp;když je&nbsp;hotov se&nbsp;svými zkouškami. Zaleze si&nbsp;do&nbsp;kouta mezi složené židle a&nbsp;kouří jako milíř, dokud se&nbsp;neobjeví na&nbsp;jevišti Lída. Pak pro něho zmizí ostatní svět. Máš to&nbsp;špatné, kamaráde, protože vidíš vlastníma očima a&nbsp;vlastním srdcem poznáváš, že&nbsp;tohle je&nbsp;jiná Lída nežli ta, jež se&nbsp;kolem tebe mihne po&nbsp;náměstí s&nbsp;nákupní kabelou nebo jde odvážně po&nbsp;tvém drivovaném míči, ba&nbsp;i&nbsp;jiná Lída než ta, kterou jsi svíral v&nbsp;náručí a&nbsp;líbal. To&nbsp;je&nbsp;Lída, které ses vždycky bál, když začala zpívat písničku, odříkávat verše, nebo dokonce hrát v&nbsp;některém z&nbsp;těch hloupých kusů, jaké si&nbsp;dovedli vybrat jen byteňští ochotníci. Hloupé nebo chytré, Lída si&nbsp;v&nbsp;tom vždycky najde své, vyhrabe z&nbsp;té slovní škváry člověka a&nbsp;ztratí se&nbsp;v&nbsp;něm, už&nbsp;to&nbsp;není Lída, nýbrž bytost, kterou jsi nikdy předtím neznal ani neviděl.</span></p>
          <p class="chunk" data-nb-ref-number="16" data-nb-words="262" data-nb-chars="1471"><span class="idea" data-nb-ref-number="16" id="idea16" data-nb-words="262" data-nb-chars="1471">Jeník sepne ruce mezi koleny a&nbsp;svírá je, až&nbsp;mu&nbsp;praskají klouby. Poznává něco strašného, před čím vždycky raději zavíral oči. Lída mezi ně&nbsp;nepatří, nejen mezi ty&nbsp;na&nbsp;jevišti, ale vůbec do&nbsp;tohoto města, její svět je&nbsp;někde jinde, a&nbsp;kdyby tu&nbsp;zůstala, nebylo by&nbsp;to&nbsp;k&nbsp;užitku a&nbsp;radosti nikomu, protože by&nbsp;nikdy nedokázala zapomenout docela na&nbsp;svůj sen. Neutrápila by&nbsp;se, ani by&nbsp;nezemřela žalem, na&nbsp;to&nbsp;je&nbsp;z&nbsp;příliš pevného těsta, ale proměnila by&nbsp;se&nbsp;v&nbsp;hřbitov těch lidí a&nbsp;postav, jimž chtěla dát život. Nu, podívejme se, jak takový mládenec, kterému ze&nbsp;všeho nejlépe sedí tenisová pálka a&nbsp;jazzový šlágr, může být najednou prostoupen jasnozřivostí a&nbsp;vidět věci v&nbsp;jejich skutečné podobě. Ale pak ovšem přijde otázka: Co&nbsp;ty&nbsp;si&nbsp;počneš, když se&nbsp;ti&nbsp;zdá, že&nbsp;bez ní&nbsp;nemůžeš být živ? Pustíš se&nbsp;za&nbsp;ní&nbsp;do&nbsp;světa a&nbsp;budeš jí&nbsp;viset na&nbsp;krku jako kámen, protože nedovedeš nic kloudného, leda ohánět se&nbsp;metrem, a&nbsp;tvé brnkání na&nbsp;piano by&nbsp;tak s&nbsp;nouzí stačilo na&nbsp;noční lokál? Studené světlo té&nbsp;otázky kalí kupodivu jasnost vidiny a&nbsp;rýhuje ji&nbsp;puklinami pochybností. Dal ses příliš unést svou zamilovaností a&nbsp;vidíš bůhvíjakou herečku tam, kde je&nbsp;jen živé, hezké děvče, trochu poblázněné všelijakými nápady, jak už&nbsp;tak dívky v&nbsp;jejích letech bývají. Nedej se&nbsp;tím zmást, buď klidný a&nbsp;vytrvej. Za&nbsp;čím by&nbsp;se&nbsp;honila po&nbsp;světě, vždyť všecko, co&nbsp;má&nbsp;a&nbsp;může mít, je&nbsp;v&nbsp;Bytni. Proč se&nbsp;strašíš stíny, když tě&nbsp;čekají skutečné starosti? Cožpak tě&nbsp;to&nbsp;nebude stát dosti úsilí, aby sis ji&nbsp;vybojoval proti vůli svých rodičů?</span></p>
          <p class="chunk" data-nb-ref-number="17" data-nb-words="151" data-nb-chars="858"><span class="idea" data-nb-ref-number="17" id="idea17" data-nb-words="151" data-nb-chars="858">Sedí tu&nbsp;tedy mládenec, dívá se, miluje a&nbsp;hlavu má&nbsp;těžkou drobivým štěrkem myšlenek. Dočká se&nbsp;své chvíle a&nbsp;po skončené zkoušce mu&nbsp;bude milostivě dovoleno, aby doprovodil slečnu domů. A&nbsp;zatímco se&nbsp;bude třást, aby alespoň na&nbsp;tu&nbsp;krátkou chvíli byla jeho, jenom jeho, Lída ještě nebude Lídou, nýbrž děvčetem, které představuje v&nbsp;té aktovce. Nebude chtít hovořit o&nbsp;ničem jiném než o&nbsp;své hře, co&nbsp;myslíš, jak jsem udělala tohle a&nbsp;jak jsem říkala tohle a&nbsp;jak jsem vypadala, když přecházím od&nbsp;stolku k&nbsp;oknu, víš, jak se&nbsp;potom tak prudce otočím. Podaří se&nbsp;mu&nbsp;jenom s&nbsp;námahou ukořistit několik zoufalých polibků v&nbsp;parčíku a&nbsp;bude to, jako by&nbsp;líbal cizí, neznámou dívku, která mu&nbsp;sice dává rty, ale myslí přitom na&nbsp;svého skutečného, vzdáleného milence. A&nbsp;on by&nbsp;tolik chtěl Lídu. Nezná však slova, jímž by&nbsp;ji&nbsp;přivábil a&nbsp;odčaroval tu&nbsp;druhou, která se&nbsp;vetřela do&nbsp;jeho náručí.</span></p>
          <p class="chunk" data-nb-ref-number="18" data-nb-words="194" data-nb-chars="1097"><span class="idea" data-nb-ref-number="18" id="idea18" data-nb-words="194" data-nb-chars="1097">Trojpramenná píseň kašny je&nbsp;ovíjí; není to&nbsp;stuha, jež by&nbsp;je&nbsp;nerozlučně svazovala, naopak, děvče z&nbsp;ní neslyší ani svatební chorál, ani ukolébavku, ani pokojný tok dní prosvětlených láskou, nýbrž lijáky příštích potlesků, a&nbsp;pozdvihne-li hlavu, z&nbsp;vysokých hvězd zářijového nebe k&nbsp;ní neplanou oči milencovy, nýbrž světla měst a&nbsp;ramp, ba&nbsp;i&nbsp;ty křoviny kolem ní&nbsp;dýchají vůní věnců, jež jí&nbsp;budou kladeny k&nbsp;nohám. A&nbsp;pak ovšem je&nbsp;jí&nbsp;z&nbsp;toho ze&nbsp;všeho tak úzko, ze&nbsp;všech těch vidin to&nbsp;na&nbsp;ni&nbsp;studeně zafouká a&nbsp;je z&nbsp;ní malé bezbranné děvčátko, které se&nbsp;potřebuje schoulit do&nbsp;silného náručí: Prosím tě, chraň mě. I&nbsp;pospíchají její oči z&nbsp;těch velikých dálek, kam se&nbsp;zatoulaly, a&nbsp;když jsou opět doma, vidí před sebou bledou chlapeckou tvář, jak ji&nbsp;zbělelo přítmí té&nbsp;noci, jen málo zředěné slabými byteňskými lampami. Jak mě&nbsp;mohlo něco takového napadnout, všechno jsou pouhé sny a&nbsp;vítr je&nbsp;rozfouká, jen ty&nbsp;jsi skutečnost a&nbsp;nikdy bych nedokázala od&nbsp;tebe odejít. Ale to&nbsp;se&nbsp;ví, že&nbsp;mu&nbsp;nic takového neřekne, jenom ho&nbsp;líbá zoufale dlouze, kéž by&nbsp;se&nbsp;dalo v&nbsp;takovém polibku utonout jako v&nbsp;jarní vodě, byla by&nbsp;to&nbsp;krásná smrt.</span></p>
          <p class="chunk" data-nb-ref-number="19" data-nb-words="138" data-nb-chars="822"><span class="idea" data-nb-ref-number="19" id="idea19" data-nb-words="138" data-nb-chars="822">Pak si&nbsp;ta&nbsp;stará kvočna, radniční věž, vzpomene a&nbsp;snese rychle za&nbsp;sebou tři vejce, jež se&nbsp;rozkřápnou na&nbsp;dlažbě s&nbsp;nepříjemným třeskem, tři černí liliputánští kohouti z&nbsp;nich vyletí a&nbsp;každý z&nbsp;nich pronikavě zakokrhá Jeníkovi do&nbsp;uší: tři čtvrti na&nbsp;jedenáct. Mládenec se&nbsp;zachvěje a&nbsp;Lída rázem zchladne, protože ví, jaký obrázek se&nbsp;mu&nbsp;objevil před očima. Vyjdou z&nbsp;parčíku zpražení a&nbsp;ztichlí, a&nbsp;když pozdvihnou hlavy, děvče okázale, aby to&nbsp;Jeníkovi neušlo, Jeník, jak se&nbsp;domnívá, nenápadně, aby si&nbsp;toho Lída nevšimla, mohou vidět v&nbsp;tmavém okně nad Harazimovým krámem ženskou postavu, osvětlenou uliční lampou. Stojí nehnutě a&nbsp;vyhlíží svého syna. Všichni, kdo se&nbsp;tudy vracejí ze&nbsp;zkoušky, přešli už&nbsp;před čtvrthodinou, jenom on&nbsp;a&nbsp;ta holka ještě ne. Jaký jsem to&nbsp;byla blázen, říká si&nbsp;Lída, ale vždyť já&nbsp;tu&nbsp;nezůstanu, ani mě&nbsp;nenapadne.</span></p>
          <p class="chunk" data-nb-ref-number="20" data-nb-words="5" data-nb-chars="29"><span class="idea" data-nb-ref-number="20" id="idea20" data-nb-words="5" data-nb-chars="29">– Maminka čeká, řekne nahlas.</span></p>
          <p class="chunk" data-nb-ref-number="21" data-nb-words="5" data-nb-chars="31"><span class="idea" data-nb-ref-number="21" id="idea21" data-nb-words="5" data-nb-chars="31">Chlapec k&nbsp;ní vzhlédne prosebně.</span></p>
          <p class="chunk" data-nb-ref-number="22" data-nb-words="9" data-nb-chars="38"><span class="idea" data-nb-ref-number="22" id="idea22" data-nb-words="9" data-nb-chars="38">– Lído, já&nbsp;za&nbsp;to&nbsp;nemohu, že&nbsp;je&nbsp;taková.</span></p>
          <p class="chunk" data-nb-ref-number="23" data-nb-words="30" data-nb-chars="154"><span class="idea" data-nb-ref-number="23" id="idea23" data-nb-words="30" data-nb-chars="154">– To&nbsp;víš, že&nbsp;ne, ty&nbsp;blázínku, zasměje se&nbsp;(ta upřímnost toho smíchu se&nbsp;mi&nbsp;podařila, může si&nbsp;říci), nikdo z&nbsp;nás nemůže za&nbsp;své rodiče. Nevybírali jsme si&nbsp;je.</span></p>
          <p class="chunk" data-nb-ref-number="24" data-nb-words="63" data-nb-chars="351"><span class="idea" data-nb-ref-number="24" id="idea24" data-nb-words="63" data-nb-chars="351">Tak to&nbsp;chodí a&nbsp;Jeník doma vzdoruje, jednou se&nbsp;hádá a&nbsp;podruhé nemluví, dovolává se&nbsp;citu i&nbsp;vyhrožuje, nosí v&nbsp;sobě trýzeň i&nbsp;pochybnosti, a&nbsp;přece je&nbsp;šťasten a&nbsp;přeje si, aby ty&nbsp;zkoušky vydržely alespoň do&nbsp;Vánoc, protože takhle může vidět Lídu denně. Ale akademie má&nbsp;být za&nbsp;čtrnáct dní, už&nbsp;byly vylepeny plakáty a&nbsp;na první kostýmní zkoušku dojde desátý den.</span></p>
          <p class="chunk" data-nb-ref-number="25" data-nb-words="135" data-nb-chars="774"><span class="idea" data-nb-ref-number="25" id="idea25" data-nb-words="135" data-nb-chars="774">Začnou s&nbsp;ní v&nbsp;sedm hodin večer, ale je&nbsp;to&nbsp;takový sprask a&nbsp;shon, nic není v&nbsp;pořádku a&nbsp;na svém místě, a&nbsp;tak se&nbsp;jim všechno daří napříč, že&nbsp;skončí až&nbsp;v&nbsp;deset. V&nbsp;půl jedenácté už&nbsp;se&nbsp;přece jen šťastně vytrousili jeden po&nbsp;druhém, jenom Lída ještě není hotova s&nbsp;odličováním a&nbsp;převlékáním. Jeník sedí na&nbsp;svém obvyklém místě pod horou složených židlí, přehrabuje se&nbsp;ve&nbsp;svých známých myšlenkách, dnes ještě o&nbsp;něco těžších a&nbsp;trýznivějších, a&nbsp;vrz sem, vrz tam, přechází pustým sálem Nejtek, který tu&nbsp;byl jako kulisák a&nbsp;má zamknout a&nbsp;odevzdat klíče hostinskému. Jazyk už&nbsp;mu&nbsp;jde šemerem, jakou má&nbsp;chuť na&nbsp;skleničku něčeho. Jeníka rozčilují ty&nbsp;skřípavé kroky, snad mu&nbsp;připomínají něčí hlas, který dovede právě tak jednotvárně skřípat a&nbsp;který k&nbsp;němu nyní promlouvá v&nbsp;nekonečných proslovech.</span></p>
          <p class="chunk" data-nb-ref-number="26" data-nb-words="11" data-nb-chars="57"><span class="idea" data-nb-ref-number="26" id="idea26" data-nb-words="11" data-nb-chars="57">– Jděte domů, Nejtku, řekne. Zamknu sám a&nbsp;klíče dám dolů.</span></p>
          <p class="chunk" data-nb-ref-number="27" data-nb-words="5" data-nb-chars="34"><span class="idea" data-nb-ref-number="27" id="idea27" data-nb-words="5" data-nb-chars="34">Nejtkovi není třeba říkat dvakrát.</span></p>
          <p class="chunk" data-nb-ref-number="28" data-nb-words="140" data-nb-chars="863"><span class="idea" data-nb-ref-number="28" id="idea28" data-nb-words="140" data-nb-chars="863">Lída se&nbsp;objeví vzápětí po&nbsp;jeho odchodu. V&nbsp;sále svítí už&nbsp;jenom jedna jediná kalná žárovka a&nbsp;Jeník vypadá v&nbsp;jejím světle sklesle a&nbsp;opuštěně. Děvče jde k&nbsp;němu se&nbsp;srdcem sevřeným. Prázdný sál si&nbsp;pohrává s&nbsp;ozvěnou jejích kroků a&nbsp;jí se&nbsp;zdá, jako by&nbsp;vdechovala popel všech vyhořelých radovánek, které tu&nbsp;plápolaly vždy několik krátkých, bláznivě hezkých hodin. Jeník vstane a&nbsp;pokročí jí&nbsp;vstříc, ale ona ho&nbsp;vezme pod paží a&nbsp;vede jej zpátky k&nbsp;otevřenému oknu, kde stojí lavice bez opěradla, potažená vyrudlým, moly prožraným plyšem, jedna z&nbsp;těch, na&nbsp;nichž při slavnostnějších příležitostech sedávají gardedámy. Posázena hvězdami hloubí se&nbsp;venku zářijová noc, jen málo přisvětlená první čtvrtí měsíce, který se&nbsp;vznáší někde daleko nad lesy. Ač&nbsp;je&nbsp;bezvětrná, vzdychá v&nbsp;korunách starých jasanů ve&nbsp;zpustlé radniční zahradě jako žena, do&nbsp;jejíhož spánku se&nbsp;vplížil milostný sen.</span></p>
          <p class="chunk" data-nb-ref-number="29" data-nb-words="34" data-nb-chars="191"><span class="idea" data-nb-ref-number="29" id="idea29" data-nb-words="34" data-nb-chars="191">– Pojď, sedneme si&nbsp;tu&nbsp;na&nbsp;chvíli, řekne Lída a&nbsp;nad jejím hlasem, obvyklým Lídiným hlasem, se&nbsp;chvěje tenká přepjatá struna. Ale zhasni napřed tu&nbsp;žárovku, svítí jako pro duchy a&nbsp;mě to&nbsp;rozčiluje.</span></p>
          <p class="chunk" data-nb-ref-number="30" data-nb-words="30" data-nb-chars="173"><span class="idea" data-nb-ref-number="30" id="idea30" data-nb-words="30" data-nb-chars="173">Jeník je&nbsp;překvapen její žádostí, poslechne však beze slova. Pro­tože neví, kde by&nbsp;měl hledat vypínač, vystoupí na&nbsp;židli a&nbsp;uvolní žárovku. Tma se&nbsp;vyleje ze&nbsp;stěn a&nbsp;zatopí sál.</span></p>
          <p class="chunk" data-nb-ref-number="31" data-nb-words="83" data-nb-chars="425"><span class="idea" data-nb-ref-number="31" id="idea31" data-nb-words="83" data-nb-chars="425">Sedí vedle sebe, tvářemi proti hvězdám, drží se&nbsp;za&nbsp;ruce a&nbsp;mlčí, neboť Lídě se&nbsp;chce mlčet a&nbsp;Jeník se&nbsp;bojí, aby neřekl něco pošetilého. A&nbsp;tak ji&nbsp;raději vezme kolem pasu a&nbsp;přikloní si&nbsp;její hlavu na&nbsp;prsa a&nbsp;začne ji&nbsp;líbat. Takto mu&nbsp;v&nbsp;ní není nic nesrozumitelného a&nbsp;cizího, teď je&nbsp;si&nbsp;téměř jist, že&nbsp;mu&nbsp;ji&nbsp;nikdo a&nbsp;nic nemůže vzít a&nbsp;že všechny úzkosti, které ho&nbsp;napadají, když ji&nbsp;vidí hrát, jsou jen přeludy, vzniklé z&nbsp;přemíry lásky.</span></p>
          <p class="chunk" data-nb-ref-number="32" data-nb-words="152" data-nb-chars="803"><span class="idea" data-nb-ref-number="32" id="idea32" data-nb-words="152" data-nb-chars="803">A&nbsp;Lída se&nbsp;k&nbsp;němu tiskne, zoufalá marností jeho naděje. Kdyby mu&nbsp;tak mohla říci pravdu, ale tu&nbsp;by&nbsp;se&nbsp;celá tato chvíle zhroutila ve&nbsp;zbytečných slovech. Nemohu zde zůstat a&nbsp;ty nemůžeš jít za&nbsp;mnou, a&nbsp;proč nám vůbec láska zkřížila cesty, to&nbsp;poznáme snad někdy později. Vezmi si&nbsp;mě, snad s&nbsp;tebou takhle zůstanu navždy, dávám se&nbsp;ti, abych tě&nbsp;nikdy neztratila. Snad mě&nbsp;ještě někdy budou svírat v&nbsp;náručí jiní muži, ale já&nbsp;budu vždycky vidět jenom tvou tvář a&nbsp;cítit tvé paže, tvůj dech, tvé srdce, tak jako teď. Je&nbsp;ti&nbsp;divné, že&nbsp;myslím na&nbsp;jiné, o&nbsp;nichž nevím, ani kde jsou, ani kdo budou, právě v&nbsp;tuto chvíli? Je&nbsp;to&nbsp;jenom proto, abych na&nbsp;tebe nikdy nezapomněla, aby ze&nbsp;všech očí, jež se&nbsp;nade mnou kdy budou sklánět, se&nbsp;dívaly vždycky tvé. Nedbej mého mlčení a&nbsp;vezmi si&nbsp;mě, copak ti&nbsp;neříkají dost mé&nbsp;polibky a&nbsp;tělo?</span></p>
          <p class="chunk" data-nb-ref-number="33" data-nb-words="156" data-nb-chars="939"><span class="idea" data-nb-ref-number="33" id="idea33" data-nb-words="156" data-nb-chars="939">Tma se&nbsp;tísní kolem nich, ale Lída otočila hlavu k&nbsp;oknu a&nbsp;má oči plné hvězd. Jaké to&nbsp;podivné místo si&nbsp;vybrala za&nbsp;svatební lože! Lavici, na&nbsp;níž sedávají byteňské matróny, střežíce krahujčím zrakem ctnost svých dcer. Lídino srdce je&nbsp;plno smíchu, vzpoury, štěstí a&nbsp;smutku. Lavici, postavenou na&nbsp;rozhraní dvou světů, z&nbsp;nichž jeden k&nbsp;ní prosakuje ze&nbsp;tmy divadelního sálu, svět proměn a&nbsp;lidí, kteří budou ožívat vycházejíce z&nbsp;jejího srdce, průvody lidí, množství životů a&nbsp;osudů, a&nbsp;tam dole pod oknem na&nbsp;dně noci přisvětlené měsíčním srpkem tonoucím za&nbsp;dalekými lesy Byteň, která by&nbsp;ji&nbsp;chtěla pohřbít v&nbsp;písčině stejných dní, uvěznit v&nbsp;jednom jediném osudu, sobecky šťastnou nebo nešťastnou, všem cizí a&nbsp;ke všemu lhostejnou. Jeníkova ústa po&nbsp;ní&nbsp;bloudí, nedovedou spočinout, nemohou se&nbsp;nasytit. Se&nbsp;zaťatými zuby spolkne Lída svůj vzlyk bolesti a&nbsp;přilne sama prudce k&nbsp;Jeníkovi. Tak už&nbsp;nebudu milovat nikoho na&nbsp;světě, tak budu navěky milovat jen tebe.</span></p>
          <p class="chunk" data-nb-ref-number="34" data-nb-words="10" data-nb-chars="44"><span class="idea" data-nb-ref-number="34" id="idea34" data-nb-words="10" data-nb-chars="44">Jeník před ní&nbsp;klečí a&nbsp;líbá jí&nbsp;ruce a&nbsp;kolena.</span></p>
          <p class="chunk" data-nb-ref-number="35" data-nb-words="7" data-nb-chars="32"><span class="idea" data-nb-ref-number="35" id="idea35" data-nb-words="7" data-nb-chars="32">– Lído, teď jsi už&nbsp;navždycky má.</span></p>
          <p class="chunk" data-nb-ref-number="36" data-nb-words="43" data-nb-chars="246"><span class="idea" data-nb-ref-number="36" id="idea36" data-nb-words="43" data-nb-chars="246">A&nbsp;tu ji&nbsp;přemůže lítost, že&nbsp;mu&nbsp;nemůže povědět, jakým pro něho nepochopitelným způsobem se&nbsp;mu&nbsp;právě zasnoubila, a&nbsp;že zrazuje všechny jeho naděje a&nbsp;odhodlání, jímž se&nbsp;jistě obrňuje do&nbsp;boje se&nbsp;svými rodiči. Skloní obličej do&nbsp;jeho vlasů a&nbsp;rozpláče se.</span></p>
          <p class="chunk" data-nb-ref-number="37" data-nb-words="3" data-nb-chars="16"><span class="idea" data-nb-ref-number="37" id="idea37" data-nb-words="3" data-nb-chars="16">Jeník se&nbsp;poleká.</span></p>
          <p class="chunk" data-nb-ref-number="38" data-nb-words="21" data-nb-chars="108"><span class="idea" data-nb-ref-number="38" id="idea38" data-nb-words="21" data-nb-chars="108">– Lído, Liduško, nesmíš plakat. Nechtěl jsem ti&nbsp;ublížit. Ale ty&nbsp;víš, jak tě&nbsp;mám rád a&nbsp;že tě&nbsp;nikdy neopustím.</span></p>
          <p class="chunk" data-nb-ref-number="39" data-nb-words="61" data-nb-chars="315"><span class="idea" data-nb-ref-number="39" id="idea39" data-nb-words="61" data-nb-chars="315">Chtěla by&nbsp;mu&nbsp;vysvětlit jeho omyl, ale bolest v&nbsp;ní dostoupí takové míry, že&nbsp;zardousí i&nbsp;vzlyky a&nbsp;vyžene jí&nbsp;z&nbsp;očí slzy. Kdyby jen byla tušila, jak to&nbsp;bude těžké, jak zlé a&nbsp;špatné. Teď už&nbsp;snad opravdu nenajde odvahu provést svou a&nbsp;odejít a&nbsp;spokojí se&nbsp;navždy tím jedním osudem, jen když v&nbsp;něm bude Jeník, živoucí a&nbsp;celý.</span></p>
          <p class="chunk" data-nb-ref-number="40" data-nb-words="75" data-nb-chars="436"><span class="idea" data-nb-ref-number="40" id="idea40" data-nb-words="75" data-nb-chars="436">Bije půl dvanácté, když vyjdou ze&nbsp;vrat Radničního sklepa. Moch­novská kašna je&nbsp;zadrží na&nbsp;několik posledních polibků, jež chutnají tak naprosto jinak než včera a&nbsp;kdykoli předtím. Trojpramenná píseň kašny hodí svou smyčku na&nbsp;Lídino hrdlo. Nesvírej mě&nbsp;tolik, však ti&nbsp;neuteču. Já&nbsp;vím, že&nbsp;všecko mé&nbsp;odhodlání shořelo před chvílí v&nbsp;Jeníkově náručí a&nbsp;že ti&nbsp;budu naslouchat až&nbsp;do&nbsp;konce svých dnů. A&nbsp;už se&nbsp;mi&nbsp;to&nbsp;ani nezdá tak strašné jako kdysi.</span></p>
          <p class="chunk" data-nb-ref-number="41" data-nb-words="76" data-nb-chars="429"><span class="idea" data-nb-ref-number="41" id="idea41" data-nb-words="76" data-nb-chars="429">Osvětlena bledým světlem pouliční lampy, ženská postava ve&nbsp;světlém nočním kabátku čeká jako vždy v&nbsp;okně nad Harazimovým krámem. Jeník vede Lídu pod paží a&nbsp;děvče cítí, jak se&nbsp;jeho krok změnil; nekráčí už&nbsp;lehce, všecek ztuhl jako člověk, který se&nbsp;chystá čelit útoku, a&nbsp;tiskne její paži, až&nbsp;ji&nbsp;to&nbsp;bolí. Ale i&nbsp;postava v&nbsp;okně si&nbsp;počíná jinak než doposud, pohnula se, otvírá okno, a&nbsp;když ti&nbsp;dva dostihnou chodníku, vykloní se&nbsp;nad nimi.</span></p>
          <p class="chunk" data-nb-ref-number="42" data-nb-words="34" data-nb-chars="200"><span class="idea" data-nb-ref-number="42" id="idea42" data-nb-words="34" data-nb-chars="200">– Jeníku, zaskřípe hlas paní Harazimové, přitlumený, aby byl slyšitelný jenom jim, ale proto ani o&nbsp;dost málo příjemnější, nezdá se&nbsp;ti, že&nbsp;zacházíš příliš daleko? Měl bys vědět alespoň ty, co&nbsp;se&nbsp;sluší.</span></p>
          <p class="chunk" data-nb-ref-number="43" data-nb-words="27" data-nb-chars="175"><span class="idea" data-nb-ref-number="43" id="idea43" data-nb-words="27" data-nb-chars="175">Lída promluví dříve, než se&nbsp;Jeník stačí vzpamatovat natolik, aby mohl odpovědět. Takový hlas u&nbsp;ní Jeník nikdy neslyšel, tak hladký, sladký, přezdvořilý a&nbsp;zároveň tak výsměšný.</span></p>
          <p class="chunk" data-nb-ref-number="44" data-nb-words="21" data-nb-chars="119"><span class="idea" data-nb-ref-number="44" id="idea44" data-nb-words="21" data-nb-chars="119">– Nehněvejte se&nbsp;na&nbsp;něj, milostivá paní. Měli jsme si&nbsp;tolik co&nbsp;povídat. My&nbsp;jsme se&nbsp;totiž právě zasnoubili. Viď, Jeníčku?</span></p>
          <p class="chunk" data-nb-ref-number="45" data-nb-words="10" data-nb-chars="63"><span class="idea" data-nb-ref-number="45" id="idea45" data-nb-words="10" data-nb-chars="63">Jeník kratičko zaváhá a&nbsp;pak skoro vykřikne chraptivě a&nbsp;vzdorně:</span></p>
          <p class="chunk" data-nb-ref-number="46" data-nb-words="3" data-nb-chars="18"><span class="idea" data-nb-ref-number="46" id="idea46" data-nb-words="3" data-nb-chars="18">– Ano! Zasnoubili!</span></p>
          <p class="chunk" data-nb-ref-number="47" data-nb-words="19" data-nb-chars="102"><span class="idea" data-nb-ref-number="47" id="idea47" data-nb-words="19" data-nb-chars="102">Okno nad nimi se&nbsp;propadne v&nbsp;překvapené ticho, ale pak zaskřípe, jako by&nbsp;se&nbsp;vítr obořil do&nbsp;obou okenic.</span></p>
          <p class="chunk" data-nb-ref-number="48" data-nb-words="8" data-nb-chars="46"><span class="idea" data-nb-ref-number="48" id="idea48" data-nb-words="8" data-nb-chars="46">– Zasnoubili? A&nbsp;koho jste požádali o&nbsp;dovolení?</span></p>
          <p class="chunk" data-nb-ref-number="49" data-nb-words="12" data-nb-chars="74"><span class="idea" data-nb-ref-number="49" id="idea49" data-nb-words="12" data-nb-chars="74">– O&nbsp;dovolení? zazpívá Lída vysoce. Myslím, že&nbsp;jeden druhého, viď, Jeníčku.</span></p>
          <p class="chunk" data-nb-ref-number="50" data-nb-words="50" data-nb-chars="280"><span class="idea" data-nb-ref-number="50" id="idea50" data-nb-words="50" data-nb-chars="280">Bože, dost, už&nbsp;to&nbsp;nevydržím, ani o&nbsp;slovíčko déle. Hrát bych to&nbsp;snad dovedla, ale žít to&nbsp;nemohu a&nbsp;nechci. Přitiskne se&nbsp;k&nbsp;Jeníkovi, políbí ho&nbsp;rychle na&nbsp;tvář a&nbsp;utíká, až&nbsp;dlažba chodníku zvoní pod jejími podpatky. Ale pláč je&nbsp;rychlejší a&nbsp;dohoní ji&nbsp;dříve, než dostihne domácích vrátek.</span></p>
        </section>
        <section>
          <p class="chunk" data-nb-ref-number="51" data-nb-words="102" data-nb-chars="620"><span class="idea" data-nb-ref-number="51" id="idea51" data-nb-words="102" data-nb-chars="620">Strážník Tlachač bere dneska svou noční obchůzku proti srsti. Začal na&nbsp;opačné straně, kde jindy končívá, u&nbsp;hospody naproti nádražní cestě, a&nbsp;potlouká se&nbsp;stále někde na&nbsp;okraji města, jako by&nbsp;se&nbsp;úmyslně vyhýbal jeho středu, a&nbsp;středem, jak známo, je&nbsp;v&nbsp;Bytni náměstí. Dostal se&nbsp;až&nbsp;na&nbsp;hořejší silnici a&nbsp;viděl srpek měsíce snášet se&nbsp;nad měnínskými lesy, tam někde za&nbsp;Bošilcem. To&nbsp;už&nbsp;nemohlo být daleko k&nbsp;půlnoci. Ostatně věděl dobře, kolik je, protože slyšel radniční hodiny odbíjet každou čtvrt, a&nbsp;zabočil na&nbsp;úzkou cestu mezi farskou a&nbsp;hřbitovní zdí, právě když začaly zatloukat rakev uplynulému dni dvanácti zvonivými údery.</span></p>
          <p class="chunk" data-nb-ref-number="52" data-nb-words="158" data-nb-chars="933"><span class="idea" data-nb-ref-number="52" id="idea52" data-nb-words="158" data-nb-chars="933">Našlo by&nbsp;se&nbsp;v&nbsp;Bytni málo takových, aby si&nbsp;vybrali zrovna tenhle čas na&nbsp;procházku touto cestou. Ale Tlachač si&nbsp;to&nbsp;tu&nbsp;valí bezstarostně, zabíraje svými rameny uličku takřka po&nbsp;celé šířce. Prochází jí&nbsp;svým pádným obchůzkovým krokem, o&nbsp;nic rychleji ani pomaleji, než by&nbsp;šel kdekoli jinde. Také si&nbsp;nepohvizduje, protože z&nbsp;úcty k&nbsp;těmto místům by&nbsp;si&nbsp;zde nepohvizdoval ani za&nbsp;dne. Vůbec je&nbsp;pln rozvážného klidu a&nbsp;o&nbsp;to mu&nbsp;patrně šlo především, aby si&nbsp;dokázal, že&nbsp;nepodléhá žádným výmyslům, pověrám a&nbsp;babským strachům. V&nbsp;tom asi bude skrytý smysl jeho zacházky na&nbsp;dnešní obchůzce, zacházky, která mu&nbsp;není předepsána a&nbsp;k&nbsp;níž ho&nbsp;nikdo nenutil. Strážník se&nbsp;zjevně potýká s&nbsp;něčím, co&nbsp;nemůže uchopit za&nbsp;límec jako hospodského výtržníka, zatřepat tím a&nbsp;vykázat to&nbsp;do&nbsp;hranic stanovených zákonem. Potřebuje se&nbsp;ujistit, že&nbsp;stačí na&nbsp;všechno, co&nbsp;je&nbsp;z&nbsp;této země. Navzdory těm několika kouskům drátu, jež mu&nbsp;občas zachrastí v&nbsp;pravé kapse služebního pláště.</span></p>
          <p class="chunk" data-nb-ref-number="53" data-nb-words="56" data-nb-chars="317"><span class="idea" data-nb-ref-number="53" id="idea53" data-nb-words="56" data-nb-chars="317">Měsíční srpek se&nbsp;už&nbsp;asi utopil v&nbsp;Bošilci, ale jak nebe tmavne, hvězdné kahance blikají silněji a&nbsp;veseleji. Je&nbsp;to&nbsp;dobrá noc, ta&nbsp;dnešní, jadrná a&nbsp;chladná, tmavá a&nbsp;klidná. V&nbsp;uličce se&nbsp;zachovalo ještě trochu tepla, neboť slunce hřálo celý den, ale kdybys zdvihl ruku nad hlavu, pocítil bys, jak to&nbsp;přes zdi studeně dýchá.</span></p>
          <p class="chunk" data-nb-ref-number="54" data-nb-words="115" data-nb-chars="659"><span class="idea" data-nb-ref-number="54" id="idea54" data-nb-words="115" data-nb-chars="659">Strážník jde jistě, netápe ani neklopýtá, bílá věž děkanského chrámu ho&nbsp;vede jako maják. Dolehnou k&nbsp;němu vzdechy a&nbsp;šelesty z&nbsp;korun stromů za&nbsp;tou i&nbsp;onou zdí, zapraská ve&nbsp;větvích, zakvílí noční pták a&nbsp;žáby škrhají vytrvale; strážníkův sluch ty&nbsp;zvuky zaznamenává, jeho srdce však pro ně&nbsp;nezabuší ani o&nbsp;úder rychleji. Po&nbsp;celou cestu se&nbsp;nepotká s&nbsp;ničím, co&nbsp;by&nbsp;vzrušilo klid jeho mysli více, než nakolik je&nbsp;vzrušena sama sebou. Naopak tato malá pouť se&nbsp;zdá potvrzovat základní pravdu, za&nbsp;níž se&nbsp;strážník této noci vypravil: živí i&nbsp;mrtví jsou na&nbsp;svých místech a&nbsp;nic není mezi nimi, čeho by&nbsp;ses nemohl zmocnit svými smysly, co&nbsp;bys nemohl pochopit svou prostou hlavou.</span></p>
          <p class="chunk" data-nb-ref-number="55" data-nb-words="117" data-nb-chars="675"><span class="idea" data-nb-ref-number="55" id="idea55" data-nb-words="117" data-nb-chars="675">Ulička je&nbsp;u&nbsp;konce, zdi se&nbsp;rozběhnou, objímajíce malé prostranství před vchodem do&nbsp;kostela. Strážník se&nbsp;tu&nbsp;zastaví a&nbsp;váhá. Je&nbsp;člověk věřící, a&nbsp;dokonce zbožný, ačkoli se&nbsp;s&nbsp;tím skrývá. Snad má&nbsp;za&nbsp;to, že&nbsp;rouhačství a&nbsp;pochybovačství se&nbsp;spíše hodí k&nbsp;pořádnému chlapovi, třebaže to&nbsp;nemůže uznat jako člověk, který ctí řád ve&nbsp;všem a&nbsp;všude. Snad se&nbsp;o&nbsp;něho pokouší potřeba modlitby, ale vzpírá se&nbsp;jí, není přece v&nbsp;tuto chvíli proč ani zač se&nbsp;modlit. Spíše přiznává, že&nbsp;upadl v&nbsp;rozpaky, jak by&nbsp;měl pozdravit, jda kolem chrámových dveří. Smekat služební čepici se&nbsp;mu&nbsp;zdá nevhodné a&nbsp;pokřižovat se&nbsp;přehnané. Rozhodne se&nbsp;tedy zasalutovat. Pámbu zajisté uzná, že&nbsp;Tlachač byl právě ve&nbsp;službě.</span></p>
          <p class="chunk" data-nb-ref-number="56" data-nb-words="131" data-nb-chars="707"><span class="idea" data-nb-ref-number="56" id="idea56" data-nb-words="131" data-nb-chars="707">Od&nbsp;kostela k&nbsp;faře to&nbsp;jde ostře z&nbsp;kopce a&nbsp;Tlachač má&nbsp;co&nbsp;dělat, aby udržel stále stejně odměřený krok, nechce-li sám na&nbsp;sebe působit dojmem, jako by&nbsp;byl rád, že&nbsp;už&nbsp;má&nbsp;ta&nbsp;tmavá místa za&nbsp;sebou. U&nbsp;fary svítí první byteňská lampa na&nbsp;této straně, u&nbsp;chudobince druhá a&nbsp;pak už&nbsp;vidíš všechny ostatní, jak rýsují svah Kostelní ulice. Není jich mnoho, ale přece jimi po&nbsp;tobě Byteň rozpíná svou náruč a&nbsp;chce tě&nbsp;přivábit k&nbsp;svému srdci. Nechceš-li se&nbsp;vrátit pěšinou za&nbsp;druhou farskou zdí zpátky na&nbsp;hořejší silnici, nemáš už&nbsp;jiné volby než pustit se&nbsp;dolů k&nbsp;náměstí. A&nbsp;proč by&nbsp;ses mu&nbsp;vlastně vyhýbal? Je&nbsp;pokojná, jadrná, chladná a&nbsp;tmavá noc, mrtví i&nbsp;živí jsou na&nbsp;místech jim určených a&nbsp;tmu v&nbsp;městě rozhánějí pozemská světla.</span></p>
          <p class="chunk" data-nb-ref-number="57" data-nb-words="174" data-nb-chars="1005"><span class="idea" data-nb-ref-number="57" id="idea57" data-nb-words="174" data-nb-chars="1005">Není pochyby, že&nbsp;Tlachač sebral všechno své odhodlání, aby prošel nevšímavě kolem Kvisova domku, a&nbsp;přece se&nbsp;zastavil. Nebylo zevní příčiny pro jeho počin; okna se&nbsp;hloubila tmou, jak se&nbsp;sluší na&nbsp;okna spořádaného domu po&nbsp;půlnoci. Možná, že&nbsp;v&nbsp;jejich tůni svítily bdělé oči a&nbsp;sledovaly každý Tlachačův pohyb, ale strážník je&nbsp;neviděl. Ostatně se&nbsp;ani nepohyboval. Stál tu&nbsp;jen a&nbsp;díval se&nbsp;a&nbsp;přemýšlel zamračeně a&nbsp;těžce. Snad si&nbsp;vzpomínal na&nbsp;červnovou měsíčnou noc, kdy stín kostelního kříže padl na&nbsp;tyto dveře a&nbsp;děkan se&nbsp;dopálil nad náhlým návalem jeho pověrčivosti, nebo na&nbsp;jinou deštivou noc na&nbsp;náměstí, anebo na&nbsp;ty&nbsp;dráty ve&nbsp;své kapse, z&nbsp;nichž si&nbsp;vykoval paklíče, jen pámbu ví&nbsp;proč, a&nbsp;také jen on&nbsp;ví, proč jimi Tlachač doma zkoušel otvírat kde­jaký zámek. To&nbsp;všechno byly hlouposti. Ty&nbsp;paklíče zahodí, o&nbsp;tom není pochyby, ale tomuhle tatrmanovi, který tu&nbsp;bydlí, by&nbsp;se&nbsp;jednou rád podíval na&nbsp;zub. Tlachač se&nbsp;prudce otočí a&nbsp;odchází, protože opravdu není, proč by&nbsp;tu&nbsp;stál a&nbsp;díval se&nbsp;do&nbsp;temných oken nějakého baráku.</span></p>
          <p class="chunk" data-nb-ref-number="58" data-nb-words="131" data-nb-chars="764"><span class="idea" data-nb-ref-number="58" id="idea58" data-nb-words="131" data-nb-chars="764">Svah Kostelní ulice ho&nbsp;nese, jeho chůze dostala novou pádnost, vypadá to, že&nbsp;si&nbsp;pochoduje rovnou k&nbsp;hostinnému nároží u&nbsp;Koníčka. Rovina Tržního náměstí se&nbsp;mu&nbsp;postaví do&nbsp;cesty a&nbsp;váhání zpomalí jeho krok. Když se&nbsp;to&nbsp;tak vezme, na&nbsp;obchůzku ve&nbsp;vnitřním městě mu&nbsp;nevybylo, a&nbsp;to není v&nbsp;pořádku. Tržiště dnes vypadá docela jinak než tenkrát, kdy jsme tu&nbsp;potkali Tlachače s&nbsp;děkanem Brůžkem. Tma je&nbsp;zaplavila, zdá se, že&nbsp;se&nbsp;vylévá z&nbsp;té strany za&nbsp;potokem, kde se&nbsp;táhne souvislý pás zahradních zdí. Tady na&nbsp;straně obytných domů s&nbsp;ní svádí zoufalý boj několik řídce rozsázených lamp. Jsou to&nbsp;osamělé pevnůstky světla, jež se&nbsp;marně pokoušejí spojit se&nbsp;svými sousedy a&nbsp;vytvořit celistvý obranný pás. Snad ony právě působí, že&nbsp;příval tmy tak beznadějně zatopil všechno kolem nich.</span></p>
          <p class="chunk" data-nb-ref-number="59" data-nb-words="75" data-nb-chars="462"><span class="idea" data-nb-ref-number="59" id="idea59" data-nb-words="75" data-nb-chars="462">Tlachač pozdvihne obličej k&nbsp;nebi, jako by&nbsp;mu&nbsp;kladl otázku. Zčernalo zatím úplně a&nbsp;v&nbsp;jeho inkoustové tůni se&nbsp;to&nbsp;hemží zlatými pulci. Ten pohled kupodivu Tlachače netísní, nalezne v&nbsp;něm naopak silné uspokojení a&nbsp;vědomí vlastní důležitosti. Rozhodne se&nbsp;projít ales­poň tady tím pustým prostranstvím, aby uspokojil svědomí a&nbsp;mohl vypít svou slivovici u&nbsp;Koníčka. A&nbsp;zamíří přirozeně do&nbsp;středu Tržiště, kde v&nbsp;té tmě trčí vážní domek jak osamělé skalisko na&nbsp;dně hlubiny.</span></p>
          <p class="chunk" data-nb-ref-number="60" data-nb-words="132" data-nb-chars="789"><span class="idea" data-nb-ref-number="60" id="idea60" data-nb-words="132" data-nb-chars="789">Obejde to&nbsp;zvetšelé stavení kolem dokola, zkusí kliku a&nbsp;rozbitým oknem vrhne do&nbsp;jeho útrob slídivý paprsek světla ze&nbsp;služební kapesní svítilny. Přistrčí tvář k&nbsp;oknu, jehož tabulka je&nbsp;stále ještě vyražena, a&nbsp;sleduje bloudění světelného kužele. Místnost je&nbsp;ovšem prázdná jako vždy. Vidí jen rameno vah s&nbsp;posuvným závažím, stolek a&nbsp;židli a&nbsp;v&nbsp;koutě vedle nich převrženou pivní láhev, která se&nbsp;tu&nbsp;povaluje od&nbsp;posledního jarního trhu. Našla by&nbsp;se&nbsp;jistě v&nbsp;Bytni místa opuštěnější a&nbsp;strašidelnější, jako je&nbsp;třeba za&nbsp;noci ta&nbsp;ulička mezi hřbitovní a&nbsp;farskou zdí. Ale vážní domek na&nbsp;Tržišti je&nbsp;Tlachačova utkvělá myšlenka, a&nbsp;kdyby se&nbsp;někdy napil víc, nežli snese, vykládal by&nbsp;vám, že&nbsp;to&nbsp;bude jednou jeho osud. Někoho tam načapám a&nbsp;on mě&nbsp;oddělá, řekl by&nbsp;asi, přidávaje ponurou romantiku svému povolání.</span></p>
          <p class="chunk" data-nb-ref-number="61" data-nb-words="76" data-nb-chars="485"><span class="idea" data-nb-ref-number="61" id="idea61" data-nb-words="76" data-nb-chars="485">Ukončiv prohlídku, jež je&nbsp;pro něho spojena dík takovým představám vždycky s&nbsp;jistou mírou napětí, může pokračovat ve&nbsp;své obchůzce, spokojen, že&nbsp;opět jednou unikl oné pomyslné pasti. Jde po&nbsp;husím trávníku, který tlumí jeho kroky do&nbsp;neslyšitelnosti, po&nbsp;břehu potoka, uspěchanějšího a&nbsp;rozbreptanějšího po&nbsp;nedávných deštích. Jde v&nbsp;té pěkné tmě, pro jeho oči dostatečně rozředěné svitem těch několika chudokrevných lamp. A&nbsp;nemůže se&nbsp;zbavit jisté tísně ani pocitu, že&nbsp;mu&nbsp;někdo kráčí v&nbsp;patách.</span></p>
          <p class="chunk" data-nb-ref-number="62" data-nb-words="35" data-nb-chars="223"><span class="idea" data-nb-ref-number="62" id="idea62" data-nb-words="35" data-nb-chars="223">Udělal vše, co&nbsp;může udělat člověk jeho povahy, má-li dojem, že&nbsp;mu&nbsp;hrozí nějaké nebezpečí: pokusil se&nbsp;otočit proti němu čelem jako býk napadený vlkem. Nacházel vždycky jen prázdnotu, ale pocit nebezpečí se&nbsp;proto neumenšoval.</span></p>
          <p class="chunk" data-nb-ref-number="63" data-nb-words="75" data-nb-chars="444"><span class="idea" data-nb-ref-number="63" id="idea63" data-nb-words="75" data-nb-chars="444">Zastaví se&nbsp;a&nbsp;naslouchá. Ticho se&nbsp;klene nad ním až&nbsp;k&nbsp;obloze a&nbsp;prší zpátky z&nbsp;hvězd, jenom ten potok je&nbsp;protíná jako provaz olovnice, měřící jeho hloubku. Takové žvatlavé podhoubí je&nbsp;ta&nbsp;spěchající voda, nebýt jí&nbsp;tady, nenarostlo by&nbsp;snad ticho do&nbsp;takových zdrcujících rozměrů. Tlachač se&nbsp;otočí a&nbsp;vystřelí světelný kužel zpátky k&nbsp;vážnímu domku, a&nbsp;protože se&nbsp;trochu zastydí za&nbsp;svůj počin, promete ještě pěšinu běžící podél zdí na&nbsp;druhé straně potoka.</span></p>
          <p class="chunk" data-nb-ref-number="64" data-nb-words="138" data-nb-chars="798"><span class="idea" data-nb-ref-number="64" id="idea64" data-nb-words="138" data-nb-chars="798">Pusto a&nbsp;prázdno je&nbsp;za&nbsp;ním i&nbsp;kolem něho. Kdopak by&nbsp;také za&nbsp;ním chodil, to&nbsp;si&nbsp;jen v&nbsp;sobě nese takovou nejistotu. Vzpomene opět na&nbsp;děkana Brůžka a&nbsp;na onu měsíčnou noc, kdy ho&nbsp;doprovázel domů a&nbsp;kdy děkan vedl takové divné řeči o&nbsp;nebezpečí, jež se&nbsp;skrývá ve&nbsp;světle. Myslel tím snad právě něco takového, nač si&nbsp;neposvítíš ani tou nejostřejší baterkou? Tlachač odolá pokušení, aby se&nbsp;obrátil a&nbsp;šel ke&nbsp;Koníčku zpátky kolem vážního domku. Takto, až&nbsp;projde Tržištěm a&nbsp;zahne vpravo Měnínskou ulicí, bude muset přejít celé Hlavní náměstí, aby se&nbsp;dostal k&nbsp;svému cíli. Ano, celé Hlavní náměstí. Je-li vůbec někde nějaké nebezpečí, jdi proti němu čelem, aby ses mu&nbsp;mohl nakonec vysmát. Husí trávník polyká zvuk strážníkových kroků a&nbsp;Tlachač je&nbsp;rád, když mu&nbsp;konečně zaduní pod botami poctivá dlažba Měnínské ulice.</span></p>
          <p class="chunk" data-nb-ref-number="65" data-nb-words="89" data-nb-chars="554"><span class="idea" data-nb-ref-number="65" id="idea65" data-nb-words="89" data-nb-chars="554">Sotva vstoupí na&nbsp;náměstí, radniční věž po&nbsp;něm hodí dvěma zvonivými oblázky. Je&nbsp;půl jedné. A&nbsp;Tlachač nemusí dlouho naslouchat ani se&nbsp;rozhlížet, aby zjistil, že&nbsp;krom něho tu&nbsp;není jiné živé bytosti. Ani tmavý ostrov parčíku se&nbsp;neozývá ničím jiným než známou písní mochnovské kašny. Potrvá ještě nejméně hodinu, než poslední, nejvytrvalejší hráči a&nbsp;pijáci opustí svá zakouřená doupata a&nbsp;budou se&nbsp;hlučně ubírat k&nbsp;domovům. Nicméně Tlachač tu&nbsp;stojí nehybně, celý proměněn v&nbsp;pozorný sluch. Nic, nikde nic. Popojde několik kroků a&nbsp;naslouchá znovu. Nic, nikde nic.</span></p>
          <p class="chunk" data-nb-ref-number="66" data-nb-words="107" data-nb-chars="649"><span class="idea" data-nb-ref-number="66" id="idea66" data-nb-words="107" data-nb-chars="649">Takové jsou tedy pocity těch nočních ptáků, když se&nbsp;vypraví za&nbsp;svým lupem. Jenomže co&nbsp;má&nbsp;společného byteňský strážník se&nbsp;zlodějíčky, kteří se&nbsp;plíží ve&nbsp;stínu zdí a&nbsp;plotů nebo se&nbsp;skrývají ve&nbsp;sklepích, vyčkávajíce příhodné chvíle? Kráčí tu&nbsp;v&nbsp;plném světle, nevyhledává přítmí, ale zastavuje se, rozhlíží a&nbsp;naslouchá častěji než v&nbsp;jiné dny. To&nbsp;však patří k&nbsp;jeho povinnostem a&nbsp;nebudeme mu&nbsp;přece vytýkat, že&nbsp;je&nbsp;příliš úzkostlivý v&nbsp;jejich plnění. Všechno by&nbsp;bylo v&nbsp;nejlepším pořádku, nebýt těch několika kousků silného drátu, které mu&nbsp;občas zachrastí v&nbsp;kapse služebního pláště. Vždy jeden jejich konec je&nbsp;ohnut v&nbsp;pravém úhlu a&nbsp;na plocho rozklepán kladívkem.</span></p>
          <p class="chunk" data-nb-ref-number="67" data-nb-words="182" data-nb-chars="1040"><span class="idea" data-nb-ref-number="67" id="idea67" data-nb-words="182" data-nb-chars="1040">Před Dastychovic statkem postojí Tlachač delší chvíli a&nbsp;zahání mrazení, které mu&nbsp;vytrysklo z&nbsp;páteře. Zdálo se&nbsp;mu, že&nbsp;zaslechl z&nbsp;otevřeného okna v&nbsp;prvém poschodí něco velmi podobného ženskému zaštkání. Ale ticho se&nbsp;nad tím zavřelo rychleji, než mohl zjistit, že&nbsp;se&nbsp;nemýlí. Jde dál, mine lékárnu, ještě jeden dům a&nbsp;dostane se&nbsp;ne­úprosně před Harazimův krám. Bylo by&nbsp;nejlíp, kdyby ho&nbsp;mírný svah náměstí nesl dál a&nbsp;dál, až&nbsp;k&nbsp;nároží u&nbsp;Koníčka, k&nbsp;tomu vlídnému přístavu na&nbsp;jeho nočních poutích. Ale třicet let noc co&nbsp;noc se&nbsp;vždycky zastavil na&nbsp;tomto místě před Harazimovým krámem a&nbsp;nemůže dále ani dnes, zrovna tak, jako by&nbsp;mu&nbsp;někdo položil přes cestu závoru. Třicet let, noc co&nbsp;noc, pokročil ke&nbsp;třem schůdkům před vchodem a&nbsp;sklonil se, aby potěžkal a&nbsp;zkusil nestvůrné zámky, uzavírající železný závěs a&nbsp;povalující se&nbsp;před ním jako pošlá štěňata. Třicet let, noc co&nbsp;noc, se&nbsp;jim v&nbsp;duchu posmíval a&nbsp;říkal si, jak lehké by&nbsp;bylo je&nbsp;otevřít. A&nbsp;třicet let věřil, že&nbsp;se&nbsp;může posmívat a&nbsp;říkat si&nbsp;podobné hlouposti, protože věděl, že&nbsp;nic takového neudělá.</span></p>
          <p class="chunk" data-nb-ref-number="68" data-nb-words="79" data-nb-chars="448"><span class="idea" data-nb-ref-number="68" id="idea68" data-nb-words="79" data-nb-chars="448">Stojí na&nbsp;okraji chodníku zády ke&nbsp;krámu a&nbsp;přemýšlí. Dnes právě je&nbsp;noc, kdy bachratá pokladna v&nbsp;krámě, o&nbsp;níž starý Harazim věří, že&nbsp;je&nbsp;nedobytná, je&nbsp;naplněna tržbou, jež má&nbsp;býti zítra odnesena do&nbsp;místní záložny. Ten Harazimův zvyk zná celá Byteň, proč by&nbsp;jej neměl znát strážník Tlachač? Ale co&nbsp;mu&nbsp;sejde na&nbsp;Harazimových penězích? Pro něho by&nbsp;tam mohl mít pět pokladen plných od&nbsp;podlahy ke&nbsp;stropu. Jenom ty&nbsp;zámky kdyby se&nbsp;tak nepovalovaly před krámem.</span></p>
          <p class="chunk" data-nb-ref-number="69" data-nb-words="70" data-nb-chars="398"><span class="idea" data-nb-ref-number="69" id="idea69" data-nb-words="70" data-nb-chars="398">Zdá se&nbsp;mu, že&nbsp;ještě uvažuje a&nbsp;pohupuje se&nbsp;na&nbsp;okraji chodníku, a&nbsp;zatím už&nbsp;stojí na&nbsp;nejspodnějším ze&nbsp;tří schůdků a&nbsp;potěžkává jeden z&nbsp;obou zámků. To&nbsp;není nic zvláštního. Třicet let je&nbsp;tak potěžkával s&nbsp;hlubokým pohrdáním v&nbsp;srdci. Ale v&nbsp;celé Bytni byste nenašli jediného člověka, který by&nbsp;vám uvěřil, co&nbsp;se&nbsp;děje dál, neboť všichni její obyvatelé by&nbsp;ochotně vložili ruku do&nbsp;ohně za&nbsp;Tlachačovu počestnost.</span></p>
          <p class="chunk" data-nb-ref-number="70" data-nb-words="164" data-nb-chars="1039"><span class="idea" data-nb-ref-number="70" id="idea70" data-nb-words="164" data-nb-chars="1039">Strážník funí a&nbsp;potí se, jako by&nbsp;vykonával bůhvíjak těžkou práci. To&nbsp;není jen váha jeho těla a&nbsp;objem jeho břicha, dobře živeného a&nbsp;napájeného pivem, co&nbsp;ho&nbsp;tak zmáhá; dovede se&nbsp;ještě lehce sehnout a&nbsp;mrsknout sebou, je-li třeba, ale v&nbsp;jeho duši probíhá poslední kolo zápasu, trvajícího už&nbsp;mnoho dní, a&nbsp;strážník cítí, jak jeho neúchylná počestnost, drcena dvojitým nelsonem pošetilého pokušení, ochabuje a&nbsp;klesá na&nbsp;lopatky. Marně obcházel po&nbsp;okrajích města, zkoušel svou odolnost proti všelijakým pomyslnostem, na&nbsp;něž si&nbsp;nemůžeš posvítit žádnou lampičkou, a&nbsp;vyhýbal se&nbsp;náměstí. Nakonec přece jen potěžkává jeden z&nbsp;těch nestvůrných zámků, a&nbsp;jak pohlédne do&nbsp;jeho veliké klíčové dírky, ví, že&nbsp;neviditelný soudce odpískal jeho porážku. V&nbsp;tu chvíli i&nbsp;radniční hodiny mu&nbsp;ji&nbsp;odpočítají třemi zvučnými údery, jejichž ozvěna se&nbsp;potlouká prázdným náměstím jako výsměšný potlesk. Zajede pravicí do&nbsp;kapsy, a&nbsp;zachvácen náhle horečným spěchem, procedí mezi tlustými prsty ony dráty při jednom konci ohnuté a&nbsp;rozklepané a&nbsp;vyvolí po&nbsp;hmatu nejsilnější z&nbsp;nich.</span></p>
          <p class="chunk" data-nb-ref-number="71" data-nb-words="104" data-nb-chars="618"><span class="idea" data-nb-ref-number="71" id="idea71" data-nb-words="104" data-nb-chars="618">Jak ponoří paklíč do&nbsp;otvoru a&nbsp;zašátrá jím uvnitř zámku, zapomene na&nbsp;všechny pochybnosti, výčitky a&nbsp;obavy v&nbsp;přívalu dávno zapomenutého a&nbsp;znovu procitlého odbornictví. Zda to&nbsp;ostatně nebylo samo jádro zneklidnění, jímž ho&nbsp;po&nbsp;třicet let pronásledovaly harazimovské zámky? Chce se&nbsp;mu&nbsp;hvízdat si, jako by&nbsp;se&nbsp;vrátil do&nbsp;učednických a&nbsp;pomocnických let. To&nbsp;proto, že&nbsp;se&nbsp;mu&nbsp;probouzí v&nbsp;prstech zdřevěnělých nečinností a&nbsp;denním svíráním obušku cit pro práci, jak mu&nbsp;věrně vyprávějí, co&nbsp;nalezl paklíč v&nbsp;útrobách zámku, jak mu&nbsp;samy radí: Teď jím pohni tak, teď tak, teď jej malounko povytáhni a&nbsp;opět přistrč a&nbsp;teď už&nbsp;se&nbsp;můžeš opřít.</span></p>
          <p class="chunk" data-nb-ref-number="72" data-nb-words="111" data-nb-chars="656"><span class="idea" data-nb-ref-number="72" id="idea72" data-nb-words="111" data-nb-chars="656">Zámek zaskřípe vztekem, že&nbsp;jeho tajemství bylo proniknuto tak jednoduchým prostředkem, vzpírá se&nbsp;a&nbsp;bojuje, ale najednou to&nbsp;v&nbsp;něm cvakne a&nbsp;je otevřen. Tlachačovi unikne hluboký vzdech úlevy. Vyjme zámek ze&nbsp;závěsu, postaví si&nbsp;jej na&nbsp;dlaň a&nbsp;pozdvihne proti světlu nedaleké lampy, aby naň pohlédl se&nbsp;zadostučiněním a&nbsp;zdrcujícím pohrdáním. Tu&nbsp;ho&nbsp;teprve také napadne, že&nbsp;byl tak vzrušen svou prací a&nbsp;tak do&nbsp;ní&nbsp;zabrán, že&nbsp;vůbec zapomněl na&nbsp;svou bezpečnost. Ale náměstí je&nbsp;nezměněně pusté a&nbsp;tiché. Tlachač položí otevřený zámek vedle závěsu a&nbsp;pustí se&nbsp;rychle do&nbsp;druhého, který, protože už&nbsp;ví, jak zasadit paklíč a&nbsp;kdy se&nbsp;do&nbsp;něho opřít, mu&nbsp;dá&nbsp;sotva poloviční práci.</span></p>
          <p class="chunk" data-nb-ref-number="73" data-nb-words="153" data-nb-chars="864"><span class="idea" data-nb-ref-number="73" id="idea73" data-nb-words="153" data-nb-chars="864">Vidíte, vy&nbsp;bachráči, teď tu&nbsp;stojíte jeden vedle druhého a&nbsp;nač jste byli? Neříkal jsem vždycky, že&nbsp;by&nbsp;na&nbsp;vás stačil nejobyčejnější chmaták? A&nbsp;Tlachač pociťuje takové uspokojení nad svým výkonem, že&nbsp;zapomene i&nbsp;na zradu, které se&nbsp;právě dopustil na&nbsp;svém povolání. Krám je&nbsp;otevřen, račte vstoupit. Stačilo by&nbsp;povysunout opatrně závěs a&nbsp;vklouznout dovnitř. A&nbsp;Tlachač by&nbsp;se&nbsp;chtěl vsadit, že&nbsp;ta&nbsp;pokladna by&nbsp;mu&nbsp;nedala o&nbsp;mnoho větší fušku. Teď jako by&nbsp;se&nbsp;ho&nbsp;někdo zeptal: No, a&nbsp;cožpak to&nbsp;neuděláš? Proč ses tedy špinil s&nbsp;těmi zámky? Naléhání se&nbsp;zesiluje a&nbsp;Tlachač tu&nbsp;stojí chvíli strnulý nad možností, na&nbsp;kterou vůbec nepomyslel. Kdo něco takového na&nbsp;něm chce, kdo by&nbsp;se&nbsp;vůbec mohl domýšlet, že&nbsp;by&nbsp;byl schopen dopustit se&nbsp;takové ničemnosti? To&nbsp;přece nemůže být on&nbsp;sám? Zdvihne se&nbsp;v&nbsp;něm taková vlna pobouření a&nbsp;odporu, že&nbsp;se&nbsp;celý třese. Obrátí se&nbsp;zády ke&nbsp;krámu a&nbsp;odplivne si.</span></p>
          <p class="chunk" data-nb-ref-number="74" data-nb-words="124" data-nb-chars="676"><span class="idea" data-nb-ref-number="74" id="idea74" data-nb-words="124" data-nb-chars="676">Pustí se&nbsp;pomalu k&nbsp;hotelu U&nbsp;Koníčka, ale může jít opravdu jen velmi zvolna, protože se&nbsp;mu&nbsp;chvějí nohy a&nbsp;podlamují kolena. Hrome, vzalo ho&nbsp;to&nbsp;pěkně. Je&nbsp;hned vidět, že&nbsp;na&nbsp;tuhle makačku by&nbsp;nebyl. Jen když to&nbsp;dokázal a&nbsp;ty zámky ho&nbsp;už&nbsp;nikdy nebudou zlobit. Protože až&nbsp;je&nbsp;starý Harazim najde ráno sedět otevřené vedle závěsu, pospíší si, aby si&nbsp;opatřil něco modernějšího. Chtěl by&nbsp;ho&nbsp;vidět, jak na&nbsp;ně&nbsp;bude otvírat hubu, jak na&nbsp;něho půjdou mdloby a&nbsp;jak poběží na&nbsp;četníky. Tíseň vyprchává a&nbsp;Tlachač se&nbsp;dostává do&nbsp;nálady. Nakonec z&nbsp;toho bude vydařený vtip, který se&nbsp;hned po&nbsp;ránu rozlétne po&nbsp;celé Bytni. Všichni se&nbsp;budou ptát, kdo toho starého lakomce vypekl, a&nbsp;všichni mu&nbsp;to&nbsp;budou přát.</span></p>
          <p class="chunk" data-nb-ref-number="75" data-nb-words="79" data-nb-chars="439"><span class="idea" data-nb-ref-number="75" id="idea75" data-nb-words="79" data-nb-chars="439">Škoda, že&nbsp;Tlachač bude muset uvážlivě pokyvovat hlavou s&nbsp;ostatními a&nbsp;že nikdy, do&nbsp;nejdelší smrti, se&nbsp;nebude moci doznat ke&nbsp;svému strůjcovství. Poslední jeho myšlenka o&nbsp;té věci je, že&nbsp;si&nbsp;musí dát do&nbsp;rána důkladný pozor na&nbsp;Harazimův krám, a&nbsp;pak už&nbsp;jen vtahuje do&nbsp;sebe chtivě vzduch a&nbsp;ptá se, co&nbsp;mu&nbsp;asi tentokrát schovala hospodská, protože všechno to&nbsp;vzrušení a&nbsp;napětí, jímž prošla té&nbsp;noci jeho duše, se&nbsp;proměnilo v&nbsp;jeho těle v&nbsp;ohromný hlad.</span></p>
        </section>
        <section>
          <p class="chunk" data-nb-ref-number="76" data-nb-words="224" data-nb-chars="1376"><span class="idea" data-nb-ref-number="76" id="idea76" data-nb-words="224" data-nb-chars="1376">Je&nbsp;těžko říci, proč se&nbsp;Tlachač nedostal dříve zpátky k&nbsp;Harazimovu krámu než ve&nbsp;čtvrt na&nbsp;čtyři ráno. Od&nbsp;Koníčka se&nbsp;vymotal krátce před druhou hodinou ranní a&nbsp;v&nbsp;hlavě mu&nbsp;svítilo několik slivovic, protože v&nbsp;hotelu se&nbsp;pil litkup<sup id="fnref:1"><a href="#fn:1" class="footnote-ref" role="doc-noteref">1</a></sup> mezi dvěma byteňskými sousedy. Strážník doprovázel prvního radního, který byl jednou ze&nbsp;zúčastněných stran, na&nbsp;„Pražskou“, do&nbsp;čtvrti za&nbsp;starou svatováclavskou kaplí. Tato cesta, při níž musel zdolávat výbojnost svého svěřence a&nbsp;ke konci jej více vléci než vést, přispěla hodně k&nbsp;Tlachačovu vystřízlivění. Ale když už&nbsp;byl jednou v&nbsp;těch koncích, které měl pod dozorem jeho služební kolega, rozhodl se, že&nbsp;je&nbsp;podrobí řádné prohlídce. Naděje, že&nbsp;najde ještě otevřenu hospodu, jež byla zastrčena v&nbsp;tomto koutě, ho&nbsp;však zklamala a&nbsp;zklamání, jak známo, vede mysl k&nbsp;hloubavosti. Osvětlováno plamínky slivovic, otevření harazimovských zámků se&nbsp;jevilo jako náramná švanda a&nbsp;po celou tu&nbsp;dobu, co&nbsp;seděl v&nbsp;kruhu rozjařených kumpánů u&nbsp;Koníčka, zápasil strážník s&nbsp;pokušením vyklopit ji, aby přispěl k&nbsp;zábavě. Za&nbsp;to, že&nbsp;to&nbsp;neudělal, vděčil spíše nedostatku příležitosti v&nbsp;tom obecném zmatení jazyků a&nbsp;smyslů než své rozvaze. Nyní, když ty&nbsp;modré lihové bludičky vyhasly a&nbsp;poztrácely se, když nikam už&nbsp;nelákaly a&nbsp;nic neslibovaly a&nbsp;když se&nbsp;kolem něho valila noc prochladlá až&nbsp;ke&nbsp;dnu, zamrazilo ho&nbsp;z&nbsp;představy, co&nbsp;by&nbsp;si&nbsp;byl způsobil, kdyby byl podlehl návalu žvanivosti.</span></p>
          <p class="chunk" data-nb-ref-number="77" data-nb-words="71" data-nb-chars="438"><span class="idea" data-nb-ref-number="77" id="idea77" data-nb-words="71" data-nb-chars="438">Byl to&nbsp;vůbec pěkný nesmysl s&nbsp;těmi zámky a&nbsp;už ani Harazimovo ranní překvapení ho&nbsp;nedovedlo uhájit před odporem, který k&nbsp;němu strážník nyní pocítil. Nebylo ještě pozdě, mohl napravit svou pošetilost. Vyhověl svému pokušení&nbsp;– ačkoli se&nbsp;dosud marně snažil pochopit proč, když třicet let je&nbsp;považoval za&nbsp;nevinnou hříčku své mysli&nbsp;–, nesměl však připustit, aby starý Harazim strhl ráno poplach a&nbsp;obvinil ho, že&nbsp;vykonával nedbale svou povinnost.</span></p>
          <p class="chunk" data-nb-ref-number="78" data-nb-words="124" data-nb-chars="753"><span class="idea" data-nb-ref-number="78" id="idea78" data-nb-words="124" data-nb-chars="753">Proud noci se&nbsp;zastavil a&nbsp;ztuhl v&nbsp;předjitřním klidu, ani pes nikde neštěkl a&nbsp;strážníka provázel jen zvuk jeho kročejů a&nbsp;stín, který lampa podávala lampě. Pohrávají si&nbsp;se&nbsp;strážníkovým stínem, natahují jej a&nbsp;zkracují, otáčejí jej kolem něho, jako by&nbsp;pomatenec poháněl hodinovou ručičku. Ale strážník nemá kdy všímat si, co&nbsp;vyvádějí lampy s&nbsp;jeho stínem, třebaže jindy si&nbsp;tím krátí své osamělé pochůzky. Spěchá, aby uvedl Harazimovy zámky do&nbsp;pořádku. Nebude to&nbsp;ostatně výkon, kterým si&nbsp;jen tím více potvrdí, jaký býval kdysi zručný řemeslník? Zamknout paklíčem je&nbsp;o&nbsp;něco těžší kousek než odemknout, třebaže ty&nbsp;staré rachotiny mají asi tak složitou soustavu jako petlice u&nbsp;chléva; smaže tím nadobro své provinění a&nbsp;zůstane to&nbsp;navždy jen mezi ním a&nbsp;touto nocí.</span></p>
          <p class="chunk" data-nb-ref-number="79" data-nb-words="76" data-nb-chars="452"><span class="idea" data-nb-ref-number="79" id="idea79" data-nb-words="76" data-nb-chars="452">Kašna vládne náměstí svou zvonivou písní a&nbsp;lampy svítí jedna druhé, jako by&nbsp;v&nbsp;tom městě nikdo nežil. Strážníkova mysl je&nbsp;však obezděna proti takovým dojmům dlouholetým zvykem a&nbsp;vedena jedinou myšlenkou, za&nbsp;níž neúchylně tíhne. Nevyruší ho&nbsp;ani kočka, jež vyběhla z&nbsp;parčíku a&nbsp;nyní uhání podle domu, aby se&nbsp;proplížila pod některými vraty. Jen tak ze&nbsp;zvyku škrhne Tlachač botou o&nbsp;chodník, poháněje ji&nbsp;k&nbsp;většímu spěchu, ale jinak ji&nbsp;téměř nevezme na&nbsp;vědomí.</span></p>
          <p class="chunk" data-nb-ref-number="80" data-nb-words="58" data-nb-chars="315"><span class="idea" data-nb-ref-number="80" id="idea80" data-nb-words="58" data-nb-chars="315">Tady konečně je&nbsp;Harazimův krám a&nbsp;zámky jsou na&nbsp;svých místech. Tlachač se&nbsp;k&nbsp;nim blíží s&nbsp;úlevou, ale na&nbsp;půl kroku od&nbsp;nich ztuhne. Svou staromládeneckou povahou je&nbsp;člověk metodický a&nbsp;pamatuje si&nbsp;vždy přesně, jak co&nbsp;položil. Někdo tu&nbsp;byl a&nbsp;pohnul jimi, protože stojí dále od&nbsp;závěsu a&nbsp;v&nbsp;jiném úhlu, než je&nbsp;tady zůstavil.</span></p>
          <p class="chunk" data-nb-ref-number="81" data-nb-words="181" data-nb-chars="1049"><span class="idea" data-nb-ref-number="81" id="idea81" data-nb-words="181" data-nb-chars="1049">Tlachač zatajil dech a&nbsp;slyší jen divoce bijící zvon svého srdce. Ať&nbsp;se&nbsp;tomu vzpírá, musí myslet na&nbsp;toho skřeta z&nbsp;Kostelní ulice. Nikdo jiný si&nbsp;nemohl povšimnout, že&nbsp;s&nbsp;těmi zámky není něco v&nbsp;pořádku, nikdo jiný se&nbsp;o&nbsp;ně nemohl zajímat. Nevyčte ovšem nic z&nbsp;těch dvou mrtvých kusů kovu, ale civí na&nbsp;ně&nbsp;nehnutě, protože ostatní svět pro něho zanikl. Panebože! Nejen ty&nbsp;zámky! Vždyť je&nbsp;hnuto i&nbsp;závěsem. Dvě železná oka v&nbsp;něm, sloužící k&nbsp;zavěšení zámků, nejsou už&nbsp;v&nbsp;jedné rovině se&nbsp;svými protějšky, zapuštěnými do&nbsp;kamenného prahu. Teď vidí také, že&nbsp;škvíra mezi závěsem a&nbsp;zemí je&nbsp;alespoň na&nbsp;dlaň široká a&nbsp;že se&nbsp;jí&nbsp;vylévá bledé světlo, jež se&nbsp;ihned ztrácí v&nbsp;zátopě silnějšího zdroje pouliční lampy. Jeho strážcovské pudy procitnou: pochopí rázem rozsah toho, co&nbsp;se&nbsp;tu&nbsp;děje. On, Tlachač, záruka bezpečnosti byteňských občanů, otevřel a&nbsp;usnadnil cestu zloději. Byla to&nbsp;nezměnitelná, neodčinitelná pravda, ale ochromila ho&nbsp;jen na&nbsp;tak dlouho, než stačil nabrat plné plíce vzduchu a&nbsp;opět vydechnout. Pak už&nbsp;věděl, co&nbsp;má&nbsp;dělat, a&nbsp;nerozmýšlel se&nbsp;dál ani na&nbsp;okamžik.</span></p>
          <p class="chunk" data-nb-ref-number="82" data-nb-words="102" data-nb-chars="630"><span class="idea" data-nb-ref-number="82" id="idea82" data-nb-words="102" data-nb-chars="630">Jeho myšlenky pracovaly rychle a&nbsp;dobře; musí odčinit, co&nbsp;způsobil, a&nbsp;nesmí se&nbsp;dopustit chyby. Řekl si, že&nbsp;ten v&nbsp;krámě jistě zhasne své světlo při prvním podezření, že&nbsp;někdo je&nbsp;nablízku. Vyloví tedy svou kapesní svítilnu, rozsvítí ji, a&nbsp;svíraje obušek v&nbsp;pravici, přehoupne se&nbsp;třemi tichými kroky na&nbsp;stupně před krámem. Vloží všecku svou sílu do&nbsp;toho, aby vysunul železný závěs jedním rázem co&nbsp;nejvýše. Nechce vstupovat dovnitř sehnutý, aby mohl rychle těžit z&nbsp;překvapení a&nbsp;úleku toho druhého. Trhne prudce, ale závěs jde lehčeji, než očekával, neboť pečlivý a&nbsp;puntičkářský Harazim nezapomíná namazat jeho dráhu, a&nbsp;vyletí až&nbsp;nahoru.</span></p>
          <p class="chunk" data-nb-ref-number="83" data-nb-words="68" data-nb-chars="405"><span class="idea" data-nb-ref-number="83" id="idea83" data-nb-words="68" data-nb-chars="405">Divoké kovové zaburácení rozbije noční ticho, které se&nbsp;hroutí v&nbsp;rachotu opakované ozvěny. Spáči se&nbsp;vyjeví na&nbsp;svých ložích, ale to&nbsp;je&nbsp;dějství, které jde mimo Tlachače. Pro něho je&nbsp;v&nbsp;tuto chvíli nejdůležitější, že&nbsp;skleněné dveře za&nbsp;závěsem jsou otevřeny a&nbsp;že v&nbsp;krámě je&nbsp;tma, jak očekával. Prostřelí ji&nbsp;bílým kuželem své lampy a&nbsp;míří přitom k&nbsp;protější stěně, kde, jak ví, stojí Harazimova nedobytná pokladna.</span></p>
          <p class="chunk" data-nb-ref-number="84" data-nb-words="48" data-nb-chars="270"><span class="idea" data-nb-ref-number="84" id="idea84" data-nb-words="48" data-nb-chars="270">V&nbsp;bledém terči světla se&nbsp;objeví, že&nbsp;i&nbsp;její dveře jsou dokořán a&nbsp;před jejím černým vnitřkem se&nbsp;krčí mužská postava, která sebou ihned smýkne za&nbsp;pult, směřující od&nbsp;zadní stěny ke&nbsp;dveřím. Tlachač se&nbsp;ji&nbsp;pokusí sledovat světlem, ale chlapík se&nbsp;tam někde přikrčil a&nbsp;nehýbá se.</span></p>
          <p class="chunk" data-nb-ref-number="85" data-nb-words="67" data-nb-chars="385"><span class="idea" data-nb-ref-number="85" id="idea85" data-nb-words="67" data-nb-chars="385">Do&nbsp;ticha, v&nbsp;němž je&nbsp;na&nbsp;počátku slyšet jen dvojí zadržované, a&nbsp;přece těžké oddechování, zalehne nad jejich hlavami dupot nohou a&nbsp;zvenčí skřípění a&nbsp;třesk otvíraných oken. V&nbsp;obou ty&nbsp;zvuky probudí zvýšenou touhu po&nbsp;rychlém rozhodnutí. Ten za&nbsp;pultem by&nbsp;jistě rád vyklouzl dříve, než se&nbsp;strážníkovi dostane posily, a&nbsp;Tlachač by&nbsp;si&nbsp;zase přál s&nbsp;ním skoncovat na&nbsp;vlastní pěst a&nbsp;bez cizí pomoci.</span></p>
          <p class="chunk" data-nb-ref-number="86" data-nb-words="103" data-nb-chars="635"><span class="idea" data-nb-ref-number="86" id="idea86" data-nb-words="103" data-nb-chars="635">Lampu před sebou a&nbsp;obušek připravený k&nbsp;ráně, Tlachač vykročí a&nbsp;vsune svou rozložitou postavu do&nbsp;úzké prostory mezi pultem a&nbsp;policemi, naplněnými balíky látek. Světelný kužel vyřízne ze&nbsp;tmy přikrčeného chlapa, ale ten se&nbsp;v&nbsp;týž okamžik vrhne vpřed dlouhým kolčavím skokem; strážník zahlédne sice ještě rozmach jeho pravice, nestačí mu&nbsp;však čelit ani plně uhnout, protože pult mu&nbsp;brání v&nbsp;pohybu, těla na&nbsp;sebe narazí a&nbsp;Tlachačovi se&nbsp;zaryje do&nbsp;levého ramene žhavá bolest. Vyrazí sykavý vzdech, pustí kapesní lampu, která se&nbsp;zakutálí někam pod polici, takže se&nbsp;octne s&nbsp;útočníkem ve&nbsp;tmě jen málo rozředěné světlem přitékajícím dveřmi z&nbsp;ulice.</span></p>
          <p class="chunk" data-nb-ref-number="87" data-nb-words="144" data-nb-chars="881"><span class="idea" data-nb-ref-number="87" id="idea87" data-nb-words="144" data-nb-chars="881">Mdlobná slabost se&nbsp;pokouší vrhnout mu&nbsp;na&nbsp;krk svou smyčku a&nbsp;hlavou mu&nbsp;bleskne myšlenka, že&nbsp;přece jen neušel rváčskému nástroji, který tolikrát vyrazil, vykroutil nebo vytřásl s&nbsp;posměškem ze&nbsp;všech možných pěstí. Ale to&nbsp;všechno jen ve&nbsp;zlomku vteřiny příliš krátkém, aby ten druhý z&nbsp;toho postačil těžit. Strážník se&nbsp;prudce obrátí a&nbsp;přitiskne ho&nbsp;k&nbsp;polici svým mohutným břichem právě ve&nbsp;chvíli, kdy se&nbsp;pokouší proklouznout dále ke&nbsp;dveřím. A&nbsp;zároveň pustí obušek a&nbsp;hmátne po&nbsp;zátylku toho chlapa, který je&nbsp;značně menší než on, uchvátí límec jeho kabátu neomylným sevřením, nacvičeným při urovnávání hospodských sporů, zdvihne ho&nbsp;prudkým vzepětím sil, jež se&nbsp;vrhly útokem proti mdlobnému návalu, a&nbsp;mává jím před sebou v&nbsp;záchvatu hrozného hněvu, rozpalovaném z&nbsp;ohniště bolesti v&nbsp;levém rameni, až&nbsp;zaslechne, jak lebka zaduněla o&nbsp;trám police a&nbsp;chlap mu&nbsp;zplihne v&nbsp;pěsti jako hadr nasáklý vodou.</span></p>
          <p class="chunk" data-nb-ref-number="88" data-nb-words="96" data-nb-chars="536"><span class="idea" data-nb-ref-number="88" id="idea88" data-nb-words="96" data-nb-chars="536">V&nbsp;tu chvíli vrznou za&nbsp;jeho zády dveře, jež spojují krám s&nbsp;ostatními částmi harazimovského domu, cvakne vypínač, světlo se&nbsp;vyleje z&nbsp;nástropní lampy a&nbsp;ukáže Tlachačovi, jakou škodnou to&nbsp;vlastně chytil. Podívejme se, vždyť on&nbsp;je&nbsp;to&nbsp;ten hráč, ta&nbsp;krysa, která se&nbsp;před několika dny k&nbsp;němu lísala a&nbsp;pokoušela se&nbsp;s&nbsp;ním spřátelit a&nbsp;tahat z&nbsp;něho rozumy, ten Karlíček Nykl. Tak ono ti&nbsp;nestačilo ždímat Pepka Dastychů a&nbsp;pokusil ses o&nbsp;něco většího? No&nbsp;my&nbsp;ti&nbsp;to&nbsp;napaříme, že&nbsp;ti&nbsp;nadosmrti přejde chuť, cítí se&nbsp;Tlachač jako soudní tribunál i&nbsp;s&nbsp;porotou.</span></p>
          <p class="chunk" data-nb-ref-number="89" data-nb-words="124" data-nb-chars="731"><span class="idea" data-nb-ref-number="89" id="idea89" data-nb-words="124" data-nb-chars="731">Za&nbsp;strážníkem volají vzrušené hlasy, ale on&nbsp;si&nbsp;jich nevšímá. Nese svou omdlelou kořist v&nbsp;pravici stále předpažené, dosáhl už&nbsp;dveří a&nbsp;cítí, že&nbsp;mu&nbsp;síla stačí, aby právě tak sestoupil na&nbsp;chodník z&nbsp;těch několika schůdků. Jeho levý rukáv je&nbsp;pln teplého vlhka, stéká mu&nbsp;to&nbsp;přes dlaň a&nbsp;kape po&nbsp;prstech na&nbsp;zem. Ale hloučku lidí, kteří se&nbsp;zatím sběhli před Harazimovým krámem, lidí jen zpola oblečených, vyjevených a&nbsp;rozcuchaných, se&nbsp;jeví jako samo vtělení zákona vždycky bdělého a&nbsp;neúprosného. Vzrušení se&nbsp;zmocní toho malého zástupu a&nbsp;několik žen v&nbsp;něm vyvřískne. Krev přece crčí čúrkem ze&nbsp;strážníkovy levice a&nbsp;tvoří za&nbsp;ním cestičku, a&nbsp;ten chlap v&nbsp;jeho vztažené pravici, panebože, vždyť ho&nbsp;všichni znají, vypadá, jako by&nbsp;byl načisto mrtev.</span></p>
          <p class="chunk" data-nb-ref-number="90" data-nb-words="29" data-nb-chars="139"><span class="idea" data-nb-ref-number="90" id="idea90" data-nb-words="29" data-nb-chars="139">Tlachač ví, že&nbsp;udělal tolik, co&nbsp;pro tu&nbsp;chvíli mohl, a&nbsp;o&nbsp;pár kroků dál že&nbsp;by&nbsp;se&nbsp;složil i&nbsp;se svým břemenem. Spustí chlapa na&nbsp;schody a&nbsp;zahučí:</span></p>
          <p class="chunk" data-nb-ref-number="91" data-nb-words="10" data-nb-chars="49"><span class="idea" data-nb-ref-number="91" id="idea91" data-nb-words="10" data-nb-chars="49">– Podržte mi&nbsp;ho&nbsp;někdo a&nbsp;přineste mi&nbsp;něčeho napít.</span></p>
          <p class="chunk" data-nb-ref-number="92" data-nb-words="64" data-nb-chars="375"><span class="idea" data-nb-ref-number="92" id="idea92" data-nb-words="64" data-nb-chars="375">Když tu&nbsp;takový kriminálník leží a&nbsp;neví se&nbsp;ani dost dobře, bude-li ještě vůbec dýchat, našlo by&nbsp;se&nbsp;pěkných párů ochotných rukou, ale především je&nbsp;tu&nbsp;Jeník Harazim, který se&nbsp;prosmýkl za&nbsp;strážníkovými zády a&nbsp;má na&nbsp;toho zajatce jaksi domovské právo. Strčí honem do&nbsp;kapsy něco malého, černého, co&nbsp;se&nbsp;ve&nbsp;světle lampy kovově zaleskne, a&nbsp;skloní se&nbsp;nad bezvládným panákem na&nbsp;schodech.</span></p>
          <p class="chunk" data-nb-ref-number="93" data-nb-words="5" data-nb-chars="14"><span class="idea" data-nb-ref-number="93" id="idea93" data-nb-words="5" data-nb-chars="14">– Co&nbsp;je&nbsp;s&nbsp;ním?</span></p>
          <p class="chunk" data-nb-ref-number="94" data-nb-words="22" data-nb-chars="115"><span class="idea" data-nb-ref-number="94" id="idea94" data-nb-words="22" data-nb-chars="115">– Narazil si&nbsp;palici o&nbsp;regál, mluví strážník pomalu a&nbsp;těžce. Jen ho&nbsp;podržte hezky za&nbsp;límec, za&nbsp;chvíli přijde k&nbsp;sobě.</span></p>
          <p class="chunk" data-nb-ref-number="95" data-nb-words="4" data-nb-chars="18"><span class="idea" data-nb-ref-number="95" id="idea95" data-nb-words="4" data-nb-chars="18">– Ale vy&nbsp;krvácíte.</span></p>
          <p class="chunk" data-nb-ref-number="96" data-nb-words="13" data-nb-chars="64"><span class="idea" data-nb-ref-number="96" id="idea96" data-nb-words="13" data-nb-chars="64">– Pích mě. Někde tam za&nbsp;pultem bude ležet nůž. Musím si&nbsp;sednout.</span></p>
          <p class="chunk" data-nb-ref-number="97" data-nb-words="85" data-nb-chars="531"><span class="idea" data-nb-ref-number="97" id="idea97" data-nb-words="85" data-nb-chars="531">Strážník se&nbsp;přidrží zdi, zavrčí odmítavě na&nbsp;ruce, které mu&nbsp;chtějí přispět, a&nbsp;spustí se&nbsp;zvolna na&nbsp;nejvyšší schod vedle svého zajatce. Dosedne však na&nbsp;něco vypouklého a&nbsp;tvrdého. I&nbsp;hmátne zdravou pravačkou pod sebe a&nbsp;vyloví jeden z&nbsp;těch obludných zámků, jichž otevřením uvolnil cestu příhodám dnešní noci. Potěžkává jej chvíli na&nbsp;dlani a&nbsp;pohlíží naň s&nbsp;chmurným odporem a&nbsp;pochopením všeho, co&nbsp;prožil v&nbsp;několika posledních hodinách. Pak se&nbsp;pootočí, vzhlédne ke&nbsp;dveřím krámu, v&nbsp;nichž trčí vykřičníková postava staršího Harazima, a&nbsp;řekne:</span></p>
          <p class="chunk" data-nb-ref-number="98" data-nb-words="14" data-nb-chars="77"><span class="idea" data-nb-ref-number="98" id="idea98" data-nb-words="14" data-nb-chars="77">– To&nbsp;nebyly zámky, to&nbsp;bylo pokušení. Třicet let jsem čekal, kdy někoho svede.</span></p>
        </section>
        <section>
          <p class="chunk" data-nb-ref-number="99" data-nb-words="101" data-nb-chars="643"><span class="idea" data-nb-ref-number="99" id="idea99" data-nb-words="101" data-nb-chars="643">Noc roztála v&nbsp;svítání, a&nbsp;když se&nbsp;ženy začaly scházet u&nbsp;zelinářských stánků před hotelem U&nbsp;Koníčka, bylo už&nbsp;hrdinství Tlachačovo známo celé Bytni. Vzrušení ještě zachvívalo městem, neboť déle než desetiletí se&nbsp;v&nbsp;jeho zdech neodehrálo něco podobného. Slyšíte, nebýt našeho Tlachače, mohl se&nbsp;ten škudlil Harazim rozžehnat se&nbsp;svými tisícovkami, a&nbsp;na třicet prý jich měl v&nbsp;té pokladně. Ale Tlachač, lidičky, Tlachač, to&nbsp;je&nbsp;pašák, poctivec a&nbsp;nebojsa, najděte nám druhého takového v&nbsp;celém okolí. I&nbsp;vytahují se&nbsp;všechny jeho známé činy, už&nbsp;jednou chytil střílejícího kasaře, pamatujete se, a&nbsp;osvětlen jimi strážník nabývá legendární podoby a&nbsp;velikosti.</span></p>
          <p class="chunk" data-nb-ref-number="100" data-nb-words="181" data-nb-chars="1028"><span class="idea" data-nb-ref-number="100" id="idea100" data-nb-words="181" data-nb-chars="1028">Ale on&nbsp;sám leží ve&nbsp;svém podkrovním pokojíku v&nbsp;domě dopravce Korce na&nbsp;nádražní cestě a&nbsp;myslí na&nbsp;všelicos. Je&nbsp;malátný ze&nbsp;ztráty krve, snad má&nbsp;trochu teplotu, v&nbsp;hlavě mu&nbsp;šumí a&nbsp;občas upadá v&nbsp;polodřímotu, v&nbsp;níž se&nbsp;mu&nbsp;opakuje dnešní noc. Znovu a&nbsp;znovu bloudí byteňskými ulicemi a&nbsp;slyší ve&nbsp;svých patách kroky, ale marně se&nbsp;otáčí, aby viděl, kdo jde za&nbsp;ním, znovu a&nbsp;znovu chytá svého zloděje, pokaždé však, když už&nbsp;ho&nbsp;drží, shledává, že&nbsp;je&nbsp;to&nbsp;ten skřet z&nbsp;domku v&nbsp;Kostelní ulici, Kvis. Na&nbsp;něho myslí Tlachač víc než na&nbsp;chlapa, který ho&nbsp;poranil. Karlíček Nykl zůstane v&nbsp;strážníkově paměti jen jako pleva, která si&nbsp;chtěla zahrát na&nbsp;zrno, a&nbsp;Tlachač by&nbsp;se&nbsp;velmi podivil, kdyby mu&nbsp;někdo řekl, že&nbsp;zmizení takové lidské nicoty, která ani nebyla pořádným zlodějem a&nbsp;v&nbsp;Bytni zkoušela poprvé práci na&nbsp;vlastní nebezpečí, by&nbsp;mohlo mít nějaké následky a&nbsp;zasáhnout do&nbsp;osudů jiných lidí. A&nbsp;přece Karlíček Nykl seděl už&nbsp;ve&nbsp;vyšetřovací vazbě v&nbsp;Chudějovicích, kam jej odvezli četníci, když jeho nepřítomnost pohnula Bytní víc než jeho dramatické zatčení.</span></p>
          <p class="chunk" data-nb-ref-number="101" data-nb-words="150" data-nb-chars="907"><span class="idea" data-nb-ref-number="101" id="idea101" data-nb-words="150" data-nb-chars="907">Snad jediný, kdo v&nbsp;Bytni nevěděl o&nbsp;noční události, byl statkář Dastych. Neprobudil se&nbsp;vůbec při onom jitřním poplachu, třebaže se&nbsp;odehrál v&nbsp;těsném sousedství jeho domu. Od&nbsp;té&nbsp;doby, co&nbsp;začal sledovat svůj cíl, odlučoval se&nbsp;stále více od&nbsp;rodiny, v&nbsp;níž se&nbsp;ostatně vždycky cítíval cizincem, a&nbsp;nyní už&nbsp;i&nbsp;přespával v&nbsp;pokoji nazývaném kancelář, jehož okna vedla do&nbsp;dvora. Ke&nbsp;snídani se&nbsp;dostavil ve&nbsp;svátečních šatech, a&nbsp;to ve&nbsp;všech kolem stolu zmrazilo chuť povídat mu&nbsp;novinky, jejichž důležitost byla rázem převážena jejich vlastními starostmi. Sváteční ústroj v&nbsp;tomto všedním dni znamenal, že&nbsp;statkář se&nbsp;chystá do&nbsp;Chudějovic, a&nbsp;tyto jeho cesty v&nbsp;nich budily zlé obavy a&nbsp;podezření. Bylo lehké dohádat se, proč tam jezdí po&nbsp;nezdařeném pokusu o&nbsp;výpůjčku u&nbsp;místního ústavu, ale ani Eleonoře, která se&nbsp;tam vypravila a&nbsp;zběhala mnoho míst, se&nbsp;nepodařilo vypátrat, kterému lichváři strká Pepek do&nbsp;pytle svůj rodný statek.</span></p>
          <p class="chunk" data-nb-ref-number="102" data-nb-words="40" data-nb-chars="220"><span class="idea" data-nb-ref-number="102" id="idea102" data-nb-words="40" data-nb-chars="220">První zvěst o&nbsp;noční příhodě se&nbsp;k&nbsp;statkáři dostala, když vycházel z&nbsp;domu. Stařík Balchán stál u&nbsp;vrat s&nbsp;párem koní a&nbsp;pluhem, chystaje se&nbsp;otevřít a&nbsp;vyjet, a&nbsp;jak Dastych šel kolem něho, zapšukal vesele koutkem úst a&nbsp;spustil:</span></p>
          <p class="chunk" data-nb-ref-number="103" data-nb-words="9" data-nb-chars="61"><span class="idea" data-nb-ref-number="103" id="idea103" data-nb-words="9" data-nb-chars="61">– Pantáto, jášku, pantáto, chtěli na&nbsp;dnešek vyklást Halazima.</span></p>
          <p class="chunk" data-nb-ref-number="104" data-nb-words="85" data-nb-chars="477"><span class="idea" data-nb-ref-number="104" id="idea104" data-nb-words="85" data-nb-chars="477">Statkář se&nbsp;zastavil a&nbsp;v&nbsp;jeho očích se&nbsp;objevil záblesk zájmu, a&nbsp;dokonce jeho tváře se&nbsp;zavlnily jako v&nbsp;úsměvu, neboť nenáviděl Harazima zejména od&nbsp;té&nbsp;doby, kdy i&nbsp;u&nbsp;něho se&nbsp;marně pokoušel o&nbsp;půjčku. Bylo však souzeno, aby se&nbsp;pro tu&nbsp;chvíli nedověděl nic. Jako vždy natáhl a&nbsp;spustil hodiny v&nbsp;kanceláři, dříve než odešel z&nbsp;domu, a&nbsp;kukačka se&nbsp;právě dala do&nbsp;vyvolávání. Při prvním kuku stařík přičapl k&nbsp;zemi s&nbsp;rukama na&nbsp;uších, statkář se&nbsp;spokojeně zachechtal a&nbsp;vyšel postranními vrátky.</span></p>
          <p class="chunk" data-nb-ref-number="105" data-nb-words="50" data-nb-chars="322"><span class="idea" data-nb-ref-number="105" id="idea105" data-nb-words="50" data-nb-chars="322">Vrátil se&nbsp;do&nbsp;Bytně krátce po&nbsp;poledni, v&nbsp;náladě veselé a&nbsp;výbojné, přirozžehnuté několika koňaky, vypitými v&nbsp;chudějovické nádražní restauraci, a&nbsp;s&nbsp;náprsní tobolkou naditou tisícovkami ze&nbsp;šťastně uzavřené výpůjčky. Dvanáct ze&nbsp;sta. Ale procenta nemají význam pro člověka, který si&nbsp;je&nbsp;jist, že&nbsp;bude moci zaplatit snad už&nbsp;zítra.</span></p>
          <p class="chunk" data-nb-ref-number="106" data-nb-words="93" data-nb-chars="518"><span class="idea" data-nb-ref-number="106" id="idea106" data-nb-words="93" data-nb-chars="518">Jde zeširoka náměstím, klobouk posunutý trochu do&nbsp;zátylku, a&nbsp;pokud jsou v&nbsp;tu hodinu venku nějací lidé, usmívají se&nbsp;za&nbsp;ním a&nbsp;dorozumívají se&nbsp;mrkáním. Míří domů, ale v&nbsp;polovině náměstí změní směr a&nbsp;zabočí do&nbsp;parčíku k&nbsp;mochnovské kašně. Nenajde tu&nbsp;však, koho očekával, a&nbsp;je tím zmaten. Taková nepatrná věc, a&nbsp;přece postačí, aby vyhodila jeho myšlenky ze&nbsp;sedla a&nbsp;pobíhala s&nbsp;nimi sem tam, vlekouc je&nbsp;za&nbsp;sebou jako splašený kůň. Stojí tu&nbsp;a&nbsp;kymácí se, snad zapomněl všechno, co&nbsp;chtěl, odkud se&nbsp;sem dostal, a&nbsp;neví ani, kde je.</span></p>
          <p class="chunk" data-nb-ref-number="107" data-nb-words="99" data-nb-chars="572"><span class="idea" data-nb-ref-number="107" id="idea107" data-nb-words="99" data-nb-chars="572">Trojpramenná píseň kašny vztáhne po&nbsp;něm svá chapadla a&nbsp;zmocní se&nbsp;ho. Slyší hukot, který se&nbsp;stále stupňuje a&nbsp;přechází v&nbsp;dunění, řítí se&nbsp;to&nbsp;v&nbsp;něm odtud i&nbsp;odtud rychlostí každým úderem srdce prudší a&nbsp;divočejší, a&nbsp;proti sobě. Můj bože, cožpak už&nbsp;to&nbsp;přichází? Rozhodí pažemi a&nbsp;otevře ústa k&nbsp;výkřiku. Ale snad ten náhlý pohyb a&nbsp;to hluboké vdechnutí ho&nbsp;vzpamatují, očím se&nbsp;podaří proniknout vířením rudých a&nbsp;žlutých terčů do&nbsp;skutečného a&nbsp;známého světa. Statkář vydechne a&nbsp;bohatý výtrysk slin mu&nbsp;zavlaží zprahlá ústa. Odplivne si&nbsp;do&nbsp;kašny a&nbsp;vyjde trochu potácivě na&nbsp;volné náměstí.</span></p>
          <p class="chunk" data-nb-ref-number="108" data-nb-words="53" data-nb-chars="341"><span class="idea" data-nb-ref-number="108" id="idea108" data-nb-words="53" data-nb-chars="341">Sádrová koňská hlava, vyrůstající ze&nbsp;středu oblouku nad vjezdovými vraty a&nbsp;hlásající světu, že&nbsp;Dastychové byli odevždy milovníky koní, loupne po&nbsp;něm prázdným bělmem oka, jehož zřítelnice byla vyplavena dešti. Statkář se&nbsp;zarazí a&nbsp;chystá se&nbsp;smeknout, sotva se&nbsp;však dotkne okraje klobouku, vzpamatuje se&nbsp;opět, otřese se&nbsp;a&nbsp;vejde rychle do&nbsp;dvora.</span></p>
          <p class="chunk" data-nb-ref-number="109" data-nb-words="233" data-nb-chars="1386"><span class="idea" data-nb-ref-number="109" id="idea109" data-nb-words="233" data-nb-chars="1386">Ten popolední klid, který ho&nbsp;tady uvítá, je&nbsp;jiný než dřímotná tišina zaplavující náměstí. Slunce dovede ještě rozpálit obílené zdi a&nbsp;příkrov horka si&nbsp;sedl nad udusanou zem. Cinkot umývaného nádobí zaznívá z&nbsp;otevřených kuchyňských oken, nad houfem slepic, popelících se&nbsp;pod zvýšeným chodníkem před komorami, stoupá a&nbsp;klesá kuropění v&nbsp;mnohohlasých obměnách a&nbsp;v&nbsp;chlévě zvoní články řetězu o&nbsp;žlab pravidelným rytmem, jak některé z&nbsp;dobytčat si&nbsp;olizuje bok. Statkář stojí za&nbsp;vrátky a&nbsp;sotva dýchá. Neslyší nic než znění tohoto místa, teď se&nbsp;přidalo ještě milostné holubí bublání, a&nbsp;kolem hlavy mu&nbsp;bzučí mouchy, usedajíce opět na&nbsp;teplou zeď, z&nbsp;níž je&nbsp;svým příchodem vyplašil. Ani jediný z&nbsp;těch štvavých hlasů v&nbsp;jeho mozku se&nbsp;neozývá. Tento dům, o&nbsp;jehož stěnu se&nbsp;opírá jedním ramenem, a&nbsp;všecka ta&nbsp;stavení: komory, sýpky, stodola, kůlny; řezárna, chlév a&nbsp;stáj, a&nbsp;celé to&nbsp;rozlehlé prostranství, jež objímají, není tu&nbsp;nikde jediného koutu, kam by&nbsp;nemohl jít v&nbsp;nejčernější tmě a&nbsp;nahmátnout bezpečně hledanou věc. Jeho statek. A&nbsp;Dastych pojednou ví&nbsp;jasně, bezpečně a&nbsp;bez obvyklého zmatku v&nbsp;myšlenkách, že&nbsp;je&nbsp;s&nbsp;tímto místem a&nbsp;se vším, co&nbsp;se&nbsp;k&nbsp;němu váže v&nbsp;široké rozloze byteňských polí, spoután tak, že&nbsp;by&nbsp;najisto zemřel, kdyby je&nbsp;musil opustit. Celá ta&nbsp;prostora, již vidí hromadně do&nbsp;poslední meze svých polí a&nbsp;luk, rozpíná po&nbsp;něm náručí, jako by&nbsp;ho&nbsp;chtěla k&nbsp;sobě přivinout v&nbsp;nějaké nesmírné úzkosti.</span></p>
          <p class="chunk" data-nb-ref-number="110" data-nb-words="54" data-nb-chars="274"><span class="idea" data-nb-ref-number="110" id="idea110" data-nb-words="54" data-nb-chars="274">Není na&nbsp;pochybách, z&nbsp;čeho ta&nbsp;úzkost vyvěrá, a&nbsp;chtěl by&nbsp;se&nbsp;vzdáti tomu náručí a&nbsp;zapomenout na&nbsp;všechno jiné. V&nbsp;tu chvíli se&nbsp;něco pohne u&nbsp;dna jeho duše a&nbsp;pramen jasu se&nbsp;opět zakalí. Nemůže se&nbsp;vzdát ničemu a&nbsp;ničeho dříve, pokud nevrátí statku, co&nbsp;z&nbsp;něho vzal a&nbsp;oč jej připravil.</span></p>
          <p class="chunk" data-nb-ref-number="111" data-nb-words="53" data-nb-chars="296"><span class="idea" data-nb-ref-number="111" id="idea111" data-nb-words="53" data-nb-chars="296">Jde tiše k&nbsp;domovním dveřím, plíží se&nbsp;téměř, bojí se, aby ho&nbsp;nikdo nezahlédl a&nbsp;neoslovil. Ale dům je&nbsp;tichý, ženské šly po&nbsp;své práci a&nbsp;služebná v&nbsp;kuchyni odzvání opět jednomu obědu na&nbsp;zvony rendlíků, hrnců, mis a&nbsp;talířů. Dostane se&nbsp;nikým nevyrušován do&nbsp;svého pokoje a&nbsp;zamkne za&nbsp;sebou pečlivě dveře.</span></p>
          <p class="chunk" data-nb-ref-number="112" data-nb-words="173" data-nb-chars="1016"><span class="idea" data-nb-ref-number="112" id="idea112" data-nb-words="173" data-nb-chars="1016">Je&nbsp;tu&nbsp;mrtvé ticho, dělené jen klopýtavým chodem hodin s&nbsp;kukačkou, a&nbsp;těžký vzduch, jaký kolem sebe šíří staré věci v&nbsp;nevětraných místnostech. Zastaví hodiny a&nbsp;odloží na&nbsp;oválný stůl před pohovkou náprsní tobolku naditou bankovkami. Dívá se&nbsp;na&nbsp;ni&nbsp;chvíli očima vzrušeně rozšířenýma a&nbsp;pak se&nbsp;začne svlékat. Když se&nbsp;pokouší otevřít skříň, aby do&nbsp;ní&nbsp;uložil své sváteční šaty, shledá, že&nbsp;zámek nestačí dotáhnout jednu ze&nbsp;západek, ať&nbsp;mu&nbsp;napomáhá klíčem, jak chce. I&nbsp;otevře dveře prudkým trhnutím, ale ve&nbsp;skříni se&nbsp;zároveň s&nbsp;hlučným rachotem skácí něco těžkého a&nbsp;sveze se&nbsp;mu&nbsp;k&nbsp;nohám. Zavěsí nejdříve šaty a&nbsp;pak to&nbsp;zdvihne se&nbsp;země a&nbsp;položí lhostejně na&nbsp;stůl vedle tobolky. Je&nbsp;to&nbsp;krátká lovecká kulovnice. Pak se&nbsp;ještě převlékne do&nbsp;starých šatů, otevře okno, více proto, aby ho&nbsp;dvůr včas probudil svými podvečerními zvuky než z&nbsp;přání po&nbsp;čerstvém vzduchu, a&nbsp;svalí se&nbsp;na&nbsp;pohovku potaženou černým voskovaným plátnem. Chce se&nbsp;prospat před večerem, v&nbsp;němž, jak určitě ví, se&nbsp;zmocní svého hráčského štěstí a&nbsp;připoutá je&nbsp;trvale k&nbsp;sobě.</span></p>
        </section>
        <section>
          <p class="chunk" data-nb-ref-number="113" data-nb-words="21" data-nb-chars="116"><span class="idea" data-nb-ref-number="113" id="idea113" data-nb-words="21" data-nb-chars="116">Emanuel Kvis sedí na&nbsp;zahradě za&nbsp;svým domem a&nbsp;dívá se, jak podruh Nejtek a&nbsp;jeho nevlastní dcera Božena česají jablka.</span></p>
          <p class="chunk" data-nb-ref-number="114" data-nb-words="115" data-nb-chars="640"><span class="idea" data-nb-ref-number="114" id="idea114" data-nb-words="115" data-nb-chars="640">Kvis má&nbsp;za&nbsp;sebou neklidnou noc a&nbsp;šedé mlhy dřímoty mu&nbsp;občas zahalí ten sluncem prosvícený obraz, zhoustnou, zabalí do&nbsp;své měkké vaty všechno, co&nbsp;se&nbsp;děje kolem něho, i&nbsp;ptačí píseň se&nbsp;v&nbsp;nich ztratí jako v&nbsp;nesmírné dálce, protrhnou se, svět po&nbsp;něm šlehne zrakem i&nbsp;sluchem a&nbsp;opět se&nbsp;jich přivalí nové vlny. Nedá se&nbsp;říci, že&nbsp;by&nbsp;skutečně dřímal, sedí tu&nbsp;s&nbsp;očima široce rozevřenýma jako vždy, takže pohlédnou-li naň Nejtek nebo to&nbsp;děvče, může se&nbsp;jim zdát, že&nbsp;sleduje pozorně jejich práci. A&nbsp;Nejtek opravdu, kdykoliv o&nbsp;ty oči zavadí, pocítí takový hněv a&nbsp;odpor, že&nbsp;by&nbsp;nejraději mrštil jablkem do&nbsp;tváře, v&nbsp;níž tkvějí podobny trnkám v&nbsp;zamrzlé kaluži.</span></p>
          <p class="chunk" data-nb-ref-number="115" data-nb-words="280" data-nb-chars="1590"><span class="idea" data-nb-ref-number="115" id="idea115" data-nb-words="280" data-nb-chars="1590">Kvis vnímá tu&nbsp;nenávist, ale nenamáhá se&nbsp;zatím, aby se&nbsp;dobral jejího zdroje. Tma minulé noci v&nbsp;něm dosud sedí jako veliká černá kočka a&nbsp;marně se&nbsp;pokouší dočíst se&nbsp;něčeho z&nbsp;mžikavých světel jejích hvězd. Tápavé kroky jej obcházejí v&nbsp;dalekých kruzích, vzdorují středu své rotace, a&nbsp;přece jejich dráha se&nbsp;stále zkracuje, až&nbsp;konečně odstředivá síla se&nbsp;vyčerpá a&nbsp;ony se&nbsp;řítí přímo k&nbsp;němu. Usedl na&nbsp;dnešek po&nbsp;půlnoci na&nbsp;svém lůžku tváří proti oknu v&nbsp;tu chvíli, kdy se&nbsp;před ním zastavil strážník Tlachač. Přišlo to&nbsp;k&nbsp;němu poprvé v&nbsp;plné mohutnosti a&nbsp;mrtvý život v&nbsp;něm se&nbsp;začal nalévat šťávami, třicet let tlachačovské počestnosti se&nbsp;vzdouvalo v&nbsp;jeho srdci, tvrdý, neústupný cit, na&nbsp;jehož paty se&nbsp;zavěsilo vyjící pokušení. Chtěl jej vidět, jak padá rozerván a&nbsp;zalévá se&nbsp;krví vlastní hanby. Ale nemohl víc než přijímat, co&nbsp;se&nbsp;dělo. I&nbsp;on narážel na&nbsp;nepřekročitelnou hranici a&nbsp;zasuté city, probuzené k&nbsp;životu, se&nbsp;zmocňovaly jeho právě tak jako svých nositelů. Neuhasitelná lampa strážníkovy počestnosti hořela dál, pokušení v&nbsp;ní vyrazilo sotva jednu tabulku, a&nbsp;ten hlupák zakryl díru vlastním tělem. Žilo to&nbsp;s&nbsp;ním, zmocnil se&nbsp;toho, jako by&nbsp;to&nbsp;bylo dílo jeho vlastní duše, zdálo se&nbsp;mu, že&nbsp;pro tu&nbsp;noc se&nbsp;stal tak dokonale Tlachačem, že&nbsp;je&nbsp;dále lhostejno, z&nbsp;čí mysli vyjdou další podněty, zda z&nbsp;jeho, či&nbsp;z&nbsp;Tlachačovy, a&nbsp;strážník že&nbsp;už&nbsp;se&nbsp;jimi dá&nbsp;bez odporu vést. Zklamal se&nbsp;a&nbsp;nyní tu&nbsp;seděl mdlý, vyhaslý a&nbsp;pln doutnající zloby. Už&nbsp;se&nbsp;mu&nbsp;nechtělo být jen bezmocnou ozvučnicí, rozechvělou cizí písní, třeba jím probuzenou, chtěl vést i&nbsp;tu píseň a&nbsp;vnutit jí&nbsp;svou melodii i&nbsp;proti vůli hrdla, z&nbsp;něhož vycházela.</span></p>
          <p class="chunk" data-nb-ref-number="116" data-nb-words="252" data-nb-chars="1531"><span class="idea" data-nb-ref-number="116" id="idea116" data-nb-words="252" data-nb-chars="1531">Mlha řidne a&nbsp;rozptyluje se, zahrada se&nbsp;z&nbsp;ní opět vynořuje a&nbsp;tvář dnešního odpoledne se&nbsp;nad ni&nbsp;sklání měkká, vlídná, zářící. Příze světel a&nbsp;stínů protéká korunami stromů a&nbsp;vzorkovaná tkanina se&nbsp;rozlévá po&nbsp;trávníku. Líbezný svět, ale tak cizí a&nbsp;takřka neskutečný pro bytost, která se&nbsp;nenaučila těžit z&nbsp;jeho radosti ani smutku vlastním srdcem. Stačí mu&nbsp;však, aby pohlédl na&nbsp;Nejtka, stojícího na&nbsp;žebříku zapřeném do&nbsp;větví jabloně a&nbsp;vztahujícího ruku po&nbsp;jejích plodech, aby pocítil, co&nbsp;žhavosti se&nbsp;skrývá v&nbsp;takovém přichládajícím zářijovém odpoledni. Neboť ten chlapík tu&nbsp;nečeše jenom jablka, ale kdykoli se&nbsp;chladný ovál plodu octne v&nbsp;jeho dlani, protkne ji&nbsp;palčivou prškou hrotů vzpomínka na&nbsp;chlad a&nbsp;tvar jiného plodu, po&nbsp;němž marně sáhl jedné měsíčné noci. V&nbsp;tom pohybu ruky zmocňující se&nbsp;žlutých, červeně prokvetalých jablek je&nbsp;něco, co&nbsp;upoutá Kvisovu pozornost. Sleduje ji, jak se&nbsp;plíží mezi větvemi a&nbsp;listovím, jak, dosáhnuvši plodu, nesevře jej prudkým rvavým pohybem, nýbrž obejme jej a&nbsp;obkrouží a&nbsp;přilne k&nbsp;němu, teprve když uvolněn klesne do&nbsp;misky, utvořené prsty a&nbsp;dlaní. Nebudí to&nbsp;v&nbsp;něm žádné vzpomínky, jenom stav napětí, které se&nbsp;stále stupňuje. Ví&nbsp;toho také tak málo o&nbsp;sadařství, že&nbsp;ani nepoznává, jak Nejtkovo počínání je&nbsp;česácky správné, jak mu&nbsp;žíznivá modloslužba vytouženého tvaru splývá s&nbsp;pohyby jedině způsobilými přimět i&nbsp;stopku, aby opustila čéšku, s&nbsp;níž už&nbsp;ji&nbsp;takřka nic nepoutá. Avšak fretky Kvisových očí zpola obluzené ještě mlhami, jimiž se&nbsp;před chvílí ploužily, natkly už&nbsp;zatím novou stopu a&nbsp;pustily se&nbsp;po&nbsp;ní.</span></p>
          <p class="chunk" data-nb-ref-number="117" data-nb-words="128" data-nb-chars="741"><span class="idea" data-nb-ref-number="117" id="idea117" data-nb-words="128" data-nb-chars="741">Šlépěj za&nbsp;šlépějí připadá jim stále povědomější. Jednou už&nbsp;po&nbsp;ní&nbsp;běžely, opustily ji&nbsp;však předčasně upoutány něčím jiným. Počkejte: bylo to&nbsp;v&nbsp;zahradě právě tak jako dnes, jenomže sluneční zlato bylo sytější a&nbsp;čerň stínů ostřejší, ten muž ztuhl a&nbsp;jeho pohled se&nbsp;sunul zvolna přikován k&nbsp;jednomu předmětu. Vše se&nbsp;zdálo být jasné již tenkrát, jenomže nějaký hrubý výkřik jako vržený kámen rozbil zrcadlo, z&nbsp;něhož se&nbsp;začínal nořit obraz. Nejtek se&nbsp;naklání na&nbsp;žebříku, podává Božce koš plný jablek a&nbsp;bere od&nbsp;ní&nbsp;prázdný. Děvče odchází, směřuje k&nbsp;domku, kde bude v&nbsp;komoře vyrovnávat ovoce na&nbsp;prkna pokrytá senem, ale Nejtek se&nbsp;nedává znovu do&nbsp;práce, stojí na&nbsp;žebříku opřen o&nbsp;něj zády a&nbsp;dívá se&nbsp;za&nbsp;ní&nbsp;nehnutým skelným zrakem, který nevidí nic jiného.</span></p>
          <p class="chunk" data-nb-ref-number="118" data-nb-words="68" data-nb-chars="377"><span class="idea" data-nb-ref-number="118" id="idea118" data-nb-words="68" data-nb-chars="377">Tichý chechtot se&nbsp;začne ozývat v&nbsp;Kvisově nitru, zprvu tak, jako by&nbsp;se&nbsp;někdo nezadržitelně smál a&nbsp;dusil svůj smích pod peřinou, teď však už&nbsp;nemůže dál, odhodil ji&nbsp;a&nbsp;jeho chechtotem zní celý svět. Nemohu, to&nbsp;jediné nemohu udělat. Vždyť ona mě&nbsp;miluje a&nbsp;její láskou miluji sám sebe. Nemohu, to&nbsp;jediné nemohu udělat. Rozbil bych sebe v&nbsp;jejím srdci a&nbsp;už bych se&nbsp;nikde jinde nenalezl.</span></p>
          <p class="chunk" data-nb-ref-number="119" data-nb-words="11" data-nb-chars="61"><span class="idea" data-nb-ref-number="119" id="idea119" data-nb-words="11" data-nb-chars="61">Ale kdybych se&nbsp;toho odvážil, nikdy bych nežil víc a&nbsp;bohatěji.</span></p>
          <p class="chunk" data-nb-ref-number="120" data-nb-words="17" data-nb-chars="85"><span class="idea" data-nb-ref-number="120" id="idea120" data-nb-words="17" data-nb-chars="85">– Hej, vy! zavolá Kvis a&nbsp;jeho hlas zní jako skřehotání vrány chycené za&nbsp;hrdlo do&nbsp;oka.</span></p>
          <p class="chunk" data-nb-ref-number="121" data-nb-words="8" data-nb-chars="49"><span class="idea" data-nb-ref-number="121" id="idea121" data-nb-words="8" data-nb-chars="49">Nejtek sebou trhne, že&nbsp;málem zakolísá na&nbsp;žebříku.</span></p>
          <p class="chunk" data-nb-ref-number="122" data-nb-words="4" data-nb-chars="13"><span class="idea" data-nb-ref-number="122" id="idea122" data-nb-words="4" data-nb-chars="13">– Co&nbsp;má&nbsp;bejt?</span></p>
          <p class="chunk" data-nb-ref-number="123" data-nb-words="44" data-nb-chars="255"><span class="idea" data-nb-ref-number="123" id="idea123" data-nb-words="44" data-nb-chars="255">Kvis k&nbsp;němu zamíří pomalými drobnými kroky, zahalen ve&nbsp;svůj havelok, neboť odpoledne není už&nbsp;tak teplé, aby mohl sedět na&nbsp;zahradě jen v&nbsp;kabátě. Odpichuje si&nbsp;cestu hůlkou, a&nbsp;když dojde pod žebřík, pozdvihne ji&nbsp;a&nbsp;položí koncem na&nbsp;špičku jedné Nejtkovy boty.</span></p>
          <p class="chunk" data-nb-ref-number="124" data-nb-words="45" data-nb-chars="273"><span class="idea" data-nb-ref-number="124" id="idea124" data-nb-words="45" data-nb-chars="273">Nejtek, který byl zatím vylovil z&nbsp;kapsy cigaretu a&nbsp;zapálil si&nbsp;ji, se&nbsp;mu&nbsp;dívá zamračeně vstříc. Nuže, nechť se&nbsp;mračí sebezarputileji, když se&nbsp;setká s&nbsp;těma očima, jejichž zřítelnice se&nbsp;zdají být jen černými děrami uprostřed bělma, pocítí něco jako závan závrati nebo strachu.</span></p>
          <p class="chunk" data-nb-ref-number="125" data-nb-words="18" data-nb-chars="106"><span class="idea" data-nb-ref-number="125" id="idea125" data-nb-words="18" data-nb-chars="106">– Vždyť to&nbsp;není vaše dcera, řekne Kvis a&nbsp;zdůrazňuje každé slovo ťukáním hůlky na&nbsp;Nejtkovu zablácenou botu.</span></p>
          <p class="chunk" data-nb-ref-number="126" data-nb-words="35" data-nb-chars="188"><span class="idea" data-nb-ref-number="126" id="idea126" data-nb-words="35" data-nb-chars="188">Podruh přestane dýchat, ale protože to&nbsp;udělal v&nbsp;okamžiku, kdy nabral do&nbsp;plic kouř, zatočí se&nbsp;mu&nbsp;hlava, musí se&nbsp;přidržet větve po&nbsp;své pravici, a&nbsp;pak z&nbsp;něho vyrazí dech a&nbsp;kouř záchvat kašle.</span></p>
          <p class="chunk" data-nb-ref-number="127" data-nb-words="25" data-nb-chars="127"><span class="idea" data-nb-ref-number="127" id="idea127" data-nb-words="25" data-nb-chars="127">– Co&nbsp;jste tím myslel? zeptá se&nbsp;chraptivě, když si&nbsp;dost odkašlal, a&nbsp;zarudlé oči mu&nbsp;div nevylezou z&nbsp;důlků, jak je&nbsp;poulí na&nbsp;Kvise.</span></p>
          <p class="chunk" data-nb-ref-number="128" data-nb-words="15" data-nb-chars="77"><span class="idea" data-nb-ref-number="128" id="idea128" data-nb-words="15" data-nb-chars="77">– Jen to, co&nbsp;jsem řekl, mluví Kvis s&nbsp;přehnanou přesností. Není to&nbsp;vaše dcera.</span></p>
          <p class="chunk" data-nb-ref-number="129" data-nb-words="7" data-nb-chars="33"><span class="idea" data-nb-ref-number="129" id="idea129" data-nb-words="7" data-nb-chars="33">A&nbsp;hned se&nbsp;pustí zpátky k&nbsp;lavičce.</span></p>
          <p class="chunk" data-nb-ref-number="130" data-nb-words="128" data-nb-chars="779"><span class="idea" data-nb-ref-number="130" id="idea130" data-nb-words="128" data-nb-chars="779">Božka se&nbsp;objeví ve&nbsp;dveřích vedoucích z&nbsp;kuchyňky na&nbsp;zahradu. Nejtek odhodí nedokouřenou cigaretu do&nbsp;trávy, vystoupí na&nbsp;žebříku o&nbsp;dvě příčky a&nbsp;zmizí polovinou těla v&nbsp;koruně stromu. Děvče cítí, že&nbsp;zatímco rovnalo jablka v&nbsp;komoře, něco se&nbsp;změnilo v&nbsp;ovzduší zahrady. Nedovede se&nbsp;však dohádat, co&nbsp;mohli ti&nbsp;dva mít mezi sebou. Pohlédne plaše na&nbsp;Kvise a&nbsp;najde v&nbsp;jeho tváři úsměv, který jí&nbsp;neříká nic jiného než chválu její krásy. Všechna zčervenalá náhlou plachostí a&nbsp;studem, přistoupí k&nbsp;mladé jablůňce, jejíž větve, přetížené velikými plody, se&nbsp;lukovitě ohýbají k&nbsp;zemi, a&nbsp;začne očesávat ovoce, pokud je&nbsp;stačí dosáhnout. Chystá se&nbsp;právě uložit do&nbsp;košíku u&nbsp;svých nohou veliké jablko, jehož kůže zelenavá a&nbsp;nažloutlá je&nbsp;postříkána velikými rudými krůpějemi, když Emanuel Kvis na&nbsp;ni&nbsp;zavolá:</span></p>
          <p class="chunk" data-nb-ref-number="131" data-nb-words="5" data-nb-chars="24"><span class="idea" data-nb-ref-number="131" id="idea131" data-nb-words="5" data-nb-chars="24">– Zakousněte se&nbsp;do&nbsp;něho.</span></p>
          <p class="chunk" data-nb-ref-number="132" data-nb-words="21" data-nb-chars="135"><span class="idea" data-nb-ref-number="132" id="idea132" data-nb-words="21" data-nb-chars="135">Božka se&nbsp;zachvěje překvapením, ohlédne se&nbsp;polekaně po&nbsp;stromu, jehož koruna skrývá nyní už&nbsp;takřka celého Nejtka, a&nbsp;zasměje se&nbsp;rozčileně:</span></p>
          <p class="chunk" data-nb-ref-number="133" data-nb-words="5" data-nb-chars="19"><span class="idea" data-nb-ref-number="133" id="idea133" data-nb-words="5" data-nb-chars="19">– Bylo by&nbsp;ho&nbsp;škoda.</span></p>
          <p class="chunk" data-nb-ref-number="134" data-nb-words="12" data-nb-chars="57"><span class="idea" data-nb-ref-number="134" id="idea134" data-nb-words="12" data-nb-chars="57">– Jen se&nbsp;do&nbsp;něho pusťte hned. Chci vidět, jak vám chutná.</span></p>
          <p class="chunk" data-nb-ref-number="135" data-nb-words="49" data-nb-chars="273"><span class="idea" data-nb-ref-number="135" id="idea135" data-nb-words="49" data-nb-chars="273">V&nbsp;koruně stromu za&nbsp;Božčinými zády jedna z&nbsp;větví se&nbsp;odkloní od&nbsp;své družky a&nbsp;mezi nimi se&nbsp;vynoří Nejtkova tvář. Děvče, aniž se&nbsp;ohlédne, ví&nbsp;o&nbsp;napjatém pohledu, který na&nbsp;ní&nbsp;spočinul. Přeběhne ji&nbsp;zamrazení, zdvihne jablko k&nbsp;ústům a&nbsp;zahryzne se&nbsp;do&nbsp;něho svými pevnými bílými zuby.</span></p>
          <p class="chunk" data-nb-ref-number="136" data-nb-words="10" data-nb-chars="51"><span class="idea" data-nb-ref-number="136" id="idea136" data-nb-words="10" data-nb-chars="51">– Dobré? ozve se&nbsp;Kvis, a&nbsp;když Božka přikývne, dodá:</span></p>
          <p class="chunk" data-nb-ref-number="137" data-nb-words="8" data-nb-chars="29"><span class="idea" data-nb-ref-number="137" id="idea137" data-nb-words="8" data-nb-chars="29">– A&nbsp;jak se&nbsp;hodí k&nbsp;vašim rtům.</span></p>
          <p class="chunk" data-nb-ref-number="138" data-nb-words="79" data-nb-chars="455"><span class="idea" data-nb-ref-number="138" id="idea138" data-nb-words="79" data-nb-chars="455">Vstane s&nbsp;úsměvem, větve se&nbsp;opět zavřou, sklapnou jako čelisti a&nbsp;pohltí Nejtkovu hlavu. Kvis jde k&nbsp;domu pomalým strojovým krokem, Božena přestala hryzat jablko a&nbsp;dívá se&nbsp;za&nbsp;ním, takový nějaký zesláblý a&nbsp;opuštěnější než kdy jindy jí&nbsp;připadá, jeho krok je&nbsp;příliš drobný a&nbsp;hůlkou šmátrá před sebe, jako by&nbsp;si&nbsp;slepec vyťukával cestu. Chtěla by&nbsp;se&nbsp;k&nbsp;němu rozběhnout, podepřít jej a&nbsp;vést, přelít do&nbsp;něho nadbytek své síly a&nbsp;mladosti, která jí&nbsp;působí jen trápení.</span></p>
          <p class="chunk" data-nb-ref-number="139" data-nb-words="70" data-nb-chars="389"><span class="idea" data-nb-ref-number="139" id="idea139" data-nb-words="70" data-nb-chars="389">Kdyby věděla! Kvis opravdu sotva vidí na&nbsp;cestu, mlhy se&nbsp;vrátily a&nbsp;přelévají se&nbsp;mu&nbsp;přes zrak vlnami stále těžšími a&nbsp;hustšími. Nejtková, která se&nbsp;už&nbsp;opět zberchala natolik, že&nbsp;může dělat lehčí práce, a&nbsp;myje nyní v&nbsp;kuchyni nádobí, mu&nbsp;otevře dveře. Projde kolem ní, jako by&nbsp;ji&nbsp;neviděl nebo nepoznával. V&nbsp;pokoji, kde jídá, usedne do&nbsp;křesla u&nbsp;okna, ani havelok nesejme z&nbsp;ramen a&nbsp;klobouk z&nbsp;hlavy.</span></p>
          <p class="chunk" data-nb-ref-number="140" data-nb-words="57" data-nb-chars="348"><span class="idea" data-nb-ref-number="140" id="idea140" data-nb-words="57" data-nb-chars="348">Pět zvučících rázů vzlétne z&nbsp;radničních hodin a&nbsp;krouží dlouho nad Bytní. Ale ještě déle znějí v&nbsp;Kvisovi jako údery gongu zahajujícího představení. Mužík je&nbsp;bledý, rty se&nbsp;mu&nbsp;třesou a&nbsp;v&nbsp;jeho zřítelnicích, těch černých děrách uprostřed bělma, hoří tma spalujícím leskem horečky. Libuše, slyšíš? Blíží se. Tiše, život k&nbsp;nám přichází. Ale to&nbsp;je&nbsp;strašné.</span></p>
        </section>
        <section>
          <p class="chunk" data-nb-ref-number="141" data-nb-words="135" data-nb-chars="821"><span class="idea" data-nb-ref-number="141" id="idea141" data-nb-words="135" data-nb-chars="821">Ozvěna těch pěti hodinových úderů ještě poletuje nad byteňskými střechami jako holubí hejno rozptýlené úlekem, když se&nbsp;statkář Dastych vytrhne ze&nbsp;svého těžkého odpoledního spánku. Propotil na&nbsp;sobě i&nbsp;kabát a&nbsp;na čele mu&nbsp;stojí těžké krůpěje, třeští oči a&nbsp;probíjí se&nbsp;jimi zoufale ke&nbsp;skutečnosti a&nbsp;k&nbsp;poznání, kde vlastně je. Slyší vzdalující se&nbsp;hlasy, ale nerozumí už, co&nbsp;říkají, nedovede si&nbsp;vzpomenout ani na&nbsp;jediné slovo, jimiž ho&nbsp;zahrnovaly teď, právě teď, v&nbsp;tom okamžiku, kdy procítal. Pohlédne na&nbsp;hodiny s&nbsp;kukačkou; kyvadlo visí nehybně mezi řetízky zatíženými litinovými šiškami. A&nbsp;on je&nbsp;přece slyší jít prudkými, strašnými rázy. Nic než sen. Ale rázy i&nbsp;hlasy ještě zvučí, vzdalujíce se&nbsp;a&nbsp;slábnouce. Pot na&nbsp;něm usychá a&nbsp;rozráží ho&nbsp;zima; otře si&nbsp;čelo hřbetem ruky a&nbsp;prohrábne zvlhlé rozrojené vlasy hřebenem deseti prstů.</span></p>
          <p class="chunk" data-nb-ref-number="142" data-nb-words="200" data-nb-chars="1174"><span class="idea" data-nb-ref-number="142" id="idea142" data-nb-words="200" data-nb-chars="1174">Po&nbsp;dlažbě náměstí se&nbsp;blíží rachot kol a&nbsp;cvakání podkov, vjezdová vrata skřípnou a&nbsp;vůz se&nbsp;vesele hrne do&nbsp;dvora. Vysoké táhlé zařehtání se&nbsp;vznese jako zvuk trubky a&nbsp;skončí odfrknutím. To&nbsp;podsední kobyla dává najevo svou radost z&nbsp;návratu. Poznal ji&nbsp;po&nbsp;hlase&nbsp;– a&nbsp;pak že&nbsp;není hospodář. Škvára spánku se&nbsp;mu&nbsp;povaluje v&nbsp;ústech, dře jazyk a&nbsp;patro a&nbsp;není slin, které by&nbsp;ji&nbsp;spláchly do&nbsp;ztvrdlého hrdla. Vstane a&nbsp;vyloví za&nbsp;jelenicovou záclonou a&nbsp;vysokými svazky knih láhev koňaku ze&nbsp;tří čtvrtin vyprázdněnou. Ohryzek na&nbsp;hrdle, napjatém hlavou dozadu zvrácenou, skočí dvakrát pod límec a&nbsp;opět vyjede nahoru, statkář vyrazí chrčivý vzdech a&nbsp;postaví láhev na&nbsp;stůl. Naráz mají ústa tolik slin, že&nbsp;nestačí polykat, v&nbsp;žaludku se&nbsp;rozhořel oheň a&nbsp;šlehá do&nbsp;žil plameny delšími a&nbsp;delšími, až&nbsp;začnou dosahovat mozek a&nbsp;pohánět, co&nbsp;se&nbsp;v&nbsp;něm ploužilo těžce a&nbsp;zmateně. Statkář si&nbsp;vzpomene na&nbsp;všechno, co&nbsp;předcházelo jeho spánek, i&nbsp;na to, co&nbsp;zamýšlel; teď bude jednat rozhodně a&nbsp;bez rozpaků. Natáhne hodiny, jejichž závaží už&nbsp;sestoupila příliš hluboko, ťukne do&nbsp;kyvadla a&nbsp;sebere ze&nbsp;stolu naditou tobolku. Svírá a&nbsp;laská ji&nbsp;ve&nbsp;svých silných prstech, jako by&nbsp;se&nbsp;nemohl nabažit její nepoddajné bachratosti.</span></p>
          <p class="chunk" data-nb-ref-number="143" data-nb-words="82" data-nb-chars="490"><span class="idea" data-nb-ref-number="143" id="idea143" data-nb-words="82" data-nb-chars="490">Slečna Eleonora Dastychová stojí na&nbsp;zvýšeném chodníku přede dveřmi a&nbsp;přikazuje něco děvečce, která by&nbsp;už&nbsp;nejraději byla daleko z&nbsp;dosahu jejích neúprosných slov a&nbsp;očí. Statkář se&nbsp;zastaví v&nbsp;chodbě a&nbsp;váhá, ale koňak má&nbsp;dosti síly, aby ho&nbsp;hnal proti každé překážce. Nicméně se&nbsp;pokusí proklouznout bez pozdravu za&nbsp;sestřinými zády. Slečna se&nbsp;otočí při zvuku jeho kroků a&nbsp;děvečka využije této příležitosti a&nbsp;dá se&nbsp;na&nbsp;rychlý ústup k&nbsp;chlévu. Eleonora ji&nbsp;nechá běžet a&nbsp;věnuje svou pozornost bratrovi.</span></p>
          <p class="chunk" data-nb-ref-number="144" data-nb-words="6" data-nb-chars="29"><span class="idea" data-nb-ref-number="144" id="idea144" data-nb-words="6" data-nb-chars="29">– Pepku, chci s&nbsp;tebou mluvit.</span></p>
          <p class="chunk" data-nb-ref-number="145" data-nb-words="34" data-nb-chars="205"><span class="idea" data-nb-ref-number="145" id="idea145" data-nb-words="34" data-nb-chars="205">Natočen jedním ramenem k&nbsp;sestře a&nbsp;druhým ve&nbsp;směru své chůze, statkář si&nbsp;sáhne na&nbsp;ohryzek, jako by&nbsp;chtěl napomoci hrdlu opět náhle ztuhlému, ale pak pozdvihne k&nbsp;Eleonoře pohled alkoholicky planoucí a&nbsp;smělý.</span></p>
          <p class="chunk" data-nb-ref-number="146" data-nb-words="10" data-nb-chars="54"><span class="idea" data-nb-ref-number="146" id="idea146" data-nb-words="10" data-nb-chars="54">– Teď nemám kdy, odpoví chraptivě a&nbsp;vykročí k&nbsp;vrátkům.</span></p>
          <p class="chunk" data-nb-ref-number="147" data-nb-words="7" data-nb-chars="38"><span class="idea" data-nb-ref-number="147" id="idea147" data-nb-words="7" data-nb-chars="38">– Pepku! švihne za&nbsp;ním Eleonořin hlas.</span></p>
          <p class="chunk" data-nb-ref-number="148" data-nb-words="14" data-nb-chars="89"><span class="idea" data-nb-ref-number="148" id="idea148" data-nb-words="14" data-nb-chars="89">Dastychova ramena sebou škubnou, krok zakolísá, ale statkář jej prudce vyrovná a&nbsp;jde dál.</span></p>
          <p class="chunk" data-nb-ref-number="149" data-nb-words="40" data-nb-chars="248"><span class="idea" data-nb-ref-number="149" id="idea149" data-nb-words="40" data-nb-chars="248">Nemá vlastně ani tak naspěch; rafije radničních hodin budou muset ještě dlouho hrabat, než nashromáždí hodinu, kdy bude moci usednout ke&nbsp;hře. To&nbsp;jenom neklid ho&nbsp;pohání, chce si&nbsp;zajistit spoluhráče pro dnešní večer a&nbsp;zejména toho hlavního mezi nimi.</span></p>
          <p class="chunk" data-nb-ref-number="150" data-nb-words="149" data-nb-chars="937"><span class="idea" data-nb-ref-number="150" id="idea150" data-nb-words="149" data-nb-chars="937">Hospodský z&nbsp;Radničního sklepa spí na&nbsp;pohovce v&nbsp;malém pokojíku za&nbsp;kuchyní, kde večer uzavřená společnost, která nestojí o&nbsp;kibice, hrává karty. Statkář se&nbsp;nedá zadržet a&nbsp;vejde tam za&nbsp;ním. Ten chrápající taškář, spící jako neviňátko a&nbsp;odfukující, až&nbsp;se&nbsp;mu&nbsp;knír otřásá a&nbsp;ježí, přeskočí rychle příkop rozmrzelosti nad neomaleným probuzením, když pozná svého návštěvníka. A&nbsp;oči začervenalé spánkem zrudnou ještě víc, když Dastych před nimi zamává tobolkou březí tisícovkami a&nbsp;dožaduje se, aby mu&nbsp;najisto byla sehnána partie na&nbsp;dnešní večer. Což nebyl Karlíček Nykl atrakcí jím objevenou a&nbsp;nepodílel se&nbsp;hospodský na&nbsp;zisku dobytém obratnými prsty hráčovými? Proč jen toho pitomce napadlo zkoušet své štěstí na&nbsp;Harazimově pokladně? Copak mu&nbsp;nestačil tady ten balďák<sup id="fnref:2"><a href="#fn:2" class="footnote-ref" role="doc-noteref">2</a></sup>, který ještě dávno nebyl u&nbsp;dna? A&nbsp;tak oči hospodského rudnou marnou chtivostí, neboť ví, že&nbsp;nad dnešním večerem visí kříž a&nbsp;že obsah Dastychovy prkenice mu&nbsp;zatím půjde kolem nosu.</span></p>
          <p class="chunk" data-nb-ref-number="151" data-nb-words="62" data-nb-chars="367"><span class="idea" data-nb-ref-number="151" id="idea151" data-nb-words="62" data-nb-chars="367">Není třeba, aby se&nbsp;zvlášť namáhal, když si&nbsp;nasazuje žalostnou tvář ke&nbsp;zprávě, jež se&nbsp;zjevně dosud nedostala k&nbsp;statkářovu sluchu. Ale musí ji&nbsp;opakovat a&nbsp;znovu vysvětlovat, než ji&nbsp;posluchač pochopí v&nbsp;celém rozsahu. Hleďme, snad by&nbsp;na&nbsp;něj nepůsobila zhoubněji ani zvěst, že&nbsp;mu&nbsp;zrovna zemřela manželka. Sedí tu&nbsp;ztuhlý a&nbsp;třeští oči před sebe, až&nbsp;na&nbsp;hospodského sahá hrůza.</span></p>
          <p class="chunk" data-nb-ref-number="152" data-nb-words="19" data-nb-chars="99"><span class="idea" data-nb-ref-number="152" id="idea152" data-nb-words="19" data-nb-chars="99">– No&nbsp;tak, Pepku, co&nbsp;by&nbsp;sis to, sakra, tak bral. Do&nbsp;týdne dám dohromady novou partičku, budeš mrkat.</span></p>
          <p class="chunk" data-nb-ref-number="153" data-nb-words="16" data-nb-chars="96"><span class="idea" data-nb-ref-number="153" id="idea153" data-nb-words="16" data-nb-chars="96">Tato útěcha však nemá dosti síly, aby rozehnala mraky, jež se&nbsp;začínají kupit v&nbsp;statkářově mysli.</span></p>
          <p class="chunk" data-nb-ref-number="154" data-nb-words="17" data-nb-chars="93"><span class="idea" data-nb-ref-number="154" id="idea154" data-nb-words="17" data-nb-chars="93">– Nechci nikoho jiného. Musím mít jeho, musím vyhrát nad ním. Proto jsem si&nbsp;sehnal ty&nbsp;peníze.</span></p>
          <p class="chunk" data-nb-ref-number="155" data-nb-words="42" data-nb-chars="255"><span class="idea" data-nb-ref-number="155" id="idea155" data-nb-words="42" data-nb-chars="255">Hospodský, uvyklý jednat s&nbsp;opilci a&nbsp;dávat za&nbsp;pravdu jejich bláhovým vidinám a&nbsp;řečem, je&nbsp;zmaten tou zuřivou vzpourou proti skutečnosti tak zřejmé a&nbsp;jasné jako den u&nbsp;člověka napohled střízlivého. Ať&nbsp;se&nbsp;říká, co&nbsp;chce, o&nbsp;Pepkovi, takhle hloupnout přece nesmí.</span></p>
          <p class="chunk" data-nb-ref-number="156" data-nb-words="20" data-nb-chars="92"><span class="idea" data-nb-ref-number="156" id="idea156" data-nb-words="20" data-nb-chars="92">– Kde si&nbsp;ho&nbsp;vezmu, řekne vztekle. Mám se&nbsp;snad za&nbsp;ním pustit k&nbsp;soudu a&nbsp;vytáhnout ho&nbsp;z&nbsp;lapáku?</span></p>
          <p class="chunk" data-nb-ref-number="157" data-nb-words="39" data-nb-chars="233"><span class="idea" data-nb-ref-number="157" id="idea157" data-nb-words="39" data-nb-chars="233">Aniž si&nbsp;to&nbsp;uvědomil, aniž to&nbsp;vůbec mohl tušit, pronesl hospodský ve&nbsp;své krátké řeči slovo, které doplní posledním nábojem mračno v&nbsp;statkářově mozku. Pepek vstane, vrátí třesoucí se&nbsp;rukou tobolku na&nbsp;její místo a&nbsp;vyjde tápavě ze&nbsp;dveří.</span></p>
          <p class="chunk" data-nb-ref-number="158" data-nb-words="9" data-nb-chars="40"><span class="idea" data-nb-ref-number="158" id="idea158" data-nb-words="9" data-nb-chars="40">– Já&nbsp;si&nbsp;ho&nbsp;najdu, řekne na&nbsp;jejich prahu.</span></p>
          <p class="chunk" data-nb-ref-number="159" data-nb-words="98" data-nb-chars="582"><span class="idea" data-nb-ref-number="159" id="idea159" data-nb-words="98" data-nb-chars="582">Přednosta okresního soudu ukončil už&nbsp;svou dnešní práci a&nbsp;oddává se&nbsp;představám a&nbsp;úvahám, jejichž bludnost si&nbsp;plně uvědomuje, ale proti nimž si&nbsp;přesto nepřeje bojovat, když Pepek vstoupí neohlášen do&nbsp;jeho kanceláře. A&nbsp;protože statkář se&nbsp;před ním objeví nečekaně a&nbsp;jako by&nbsp;mu&nbsp;rovnou vypadl z&nbsp;myšlenek, poleká se&nbsp;tak hluboce, že&nbsp;má&nbsp;co&nbsp;dělat, aby se&nbsp;vzpamatoval, než bratr dojde k&nbsp;jeho stolu. Sejme rychle brejle a&nbsp;vstane, neboť si&nbsp;neslibuje od&nbsp;této návštěvy nic dobrého. Zahledí se&nbsp;na&nbsp;svého sourozence přimhouřenýma očima, mezi něž si&nbsp;sedla ke&nbsp;kořeni nosu hluboká vráska, a&nbsp;řekne ostře:</span></p>
          <p class="chunk" data-nb-ref-number="160" data-nb-words="5" data-nb-chars="20"><span class="idea" data-nb-ref-number="160" id="idea160" data-nb-words="5" data-nb-chars="20">– Kdo tě&nbsp;sem pustil?</span></p>
          <p class="chunk" data-nb-ref-number="161" data-nb-words="18" data-nb-chars="116"><span class="idea" data-nb-ref-number="161" id="idea161" data-nb-words="18" data-nb-chars="116">Ale jeho otázka nedolehne vůbec k&nbsp;statkářovu vědomí, nad nímž se&nbsp;řítí divoký shluk představ, uniklých svému strážci.</span></p>
          <p class="chunk" data-nb-ref-number="162" data-nb-words="6" data-nb-chars="25"><span class="idea" data-nb-ref-number="162" id="idea162" data-nb-words="6" data-nb-chars="25">– Proč jsi ho&nbsp;dal zavřít?</span></p>
          <p class="chunk" data-nb-ref-number="163" data-nb-words="57" data-nb-chars="340"><span class="idea" data-nb-ref-number="163" id="idea163" data-nb-words="57" data-nb-chars="340">Soudce je&nbsp;zmaten, vzpomíná a&nbsp;přemítá chvatně, kam by&nbsp;mohl bratr mířit svými slovy, a&nbsp;po starém zvyku praktika, uvyklého dočítat se&nbsp;v&nbsp;tvářích, čeho se&nbsp;nedoví z&nbsp;řeči, uchopí opět brejle a&nbsp;nasadí si&nbsp;je. Bratrův obličej se&nbsp;mu&nbsp;objeví zrůzněný vztekem, napjatý a&nbsp;ozářený světlem šlehajícím z&nbsp;mocnějšího a&nbsp;hroznějšího ohně, než je&nbsp;pouhé rozčilení.</span></p>
          <p class="chunk" data-nb-ref-number="164" data-nb-words="13" data-nb-chars="64"><span class="idea" data-nb-ref-number="164" id="idea164" data-nb-words="13" data-nb-chars="64">– To&nbsp;tys nastrojil, abys nás připravil o&nbsp;výhru. Ty&nbsp;a&nbsp;tvůj dědek.</span></p>
          <p class="chunk" data-nb-ref-number="165" data-nb-words="15" data-nb-chars="103"><span class="idea" data-nb-ref-number="165" id="idea165" data-nb-words="15" data-nb-chars="103">Pepek namíří svůj silný a&nbsp;prací zkomolený ukazovák prudkým a&nbsp;dramatickým posunkem proti bratrově hrudi.</span></p>
          <p class="chunk" data-nb-ref-number="166" data-nb-words="9" data-nb-chars="46"><span class="idea" data-nb-ref-number="166" id="idea166" data-nb-words="9" data-nb-chars="46">– Nepotřeboval krást. To&nbsp;tys ho&nbsp;k&nbsp;tomu navedl.</span></p>
          <p class="chunk" data-nb-ref-number="167" data-nb-words="191" data-nb-chars="1130"><span class="idea" data-nb-ref-number="167" id="idea167" data-nb-words="191" data-nb-chars="1130">Konečně soudci svitne a&nbsp;zároveň jím zachvěje mrazivý pocit, jako by&nbsp;v&nbsp;bratrově nesmyslném obvinění byla obsažena pravda. Snad to&nbsp;způsobil výtrysk vzpomínky na&nbsp;nedávný den, kdy soudce seděl na&nbsp;svém obvyklém místě v&nbsp;hotelu U&nbsp;Koníčka, obědval a&nbsp;rozprávěl svým stručným způsobem se&nbsp;spolustolovníky a&nbsp;snažil se&nbsp;přitom nevidět toho hráče, který stál ve&nbsp;výčepu u&nbsp;nálevního stolu a&nbsp;popíjel sklenici hořkého vína. Hovor se&nbsp;stočil i&nbsp;na Harazimův zlozvyk hromadit několik dní tržbu v&nbsp;té směšné pokladně v&nbsp;krámě, a&nbsp;soudce vyslovil podiv, že&nbsp;se&nbsp;nenašel ještě žádný podnikavec, který by&nbsp;dal soukeníkovi za&nbsp;vyučenou. Hráč u&nbsp;nálevního stolu se&nbsp;otočil zády k&nbsp;místnosti a&nbsp;v&nbsp;této chvíli se&nbsp;asi dal symbolický komín na&nbsp;střeše sám od&nbsp;sebe do&nbsp;pohybu. Není pochyby, že&nbsp;soudce je&nbsp;v&nbsp;té věci bez viny. Nemohl přece tomu člověku vnuknout nějakou myšlenku ani si&nbsp;myslet, že&nbsp;se&nbsp;chytne jeho slov. Ostatně ho&nbsp;nic takového nenapadlo. A&nbsp;kdybychom i&nbsp;něco podobného připustili, jak mohl vůbec tušit, jaké následky přinese čin toho ničemy. Ach ne, věci se&nbsp;prostě dějí, i&nbsp;když do&nbsp;nich nezasahujeme, a&nbsp;člověk, který čeká, se&nbsp;může provinit nanejvýš tím, že&nbsp;jim nebrání.</span></p>
          <p class="chunk" data-nb-ref-number="168" data-nb-words="31" data-nb-chars="213"><span class="idea" data-nb-ref-number="168" id="idea168" data-nb-words="31" data-nb-chars="213">Soudcovy myšlenky proběhnou svou tratí bleskovou rychlostí, neboť Pepek jim nedopřeje času, aby se&nbsp;loudaly a&nbsp;zkoumaly cestu. Chrlí dále svá obvinění s&nbsp;prstem napřaženým proti bratrově hrudi jako povříselný roubík.</span></p>
          <p class="chunk" data-nb-ref-number="169" data-nb-words="19" data-nb-chars="98"><span class="idea" data-nb-ref-number="169" id="idea169" data-nb-words="19" data-nb-chars="98">– Zavřels ho, abych s&nbsp;ním nemohl hrát. Ale ty&nbsp;ho&nbsp;zase pustíš, nebo vykřičím pravdu na&nbsp;celou Byteň.</span></p>
          <p class="chunk" data-nb-ref-number="170" data-nb-words="41" data-nb-chars="245"><span class="idea" data-nb-ref-number="170" id="idea170" data-nb-words="41" data-nb-chars="245">Soudce by&nbsp;se&nbsp;rád vyhnul příliš hlučnému skandálu a&nbsp;nedovede ani odhadnout, jestli to, co&nbsp;se&nbsp;právě děje s&nbsp;Pepkem, naplňuje spravedlnost tak, jak o&nbsp;tom léta snil. Vzpomene si, že&nbsp;v&nbsp;dětství vždycky lehce uplatňoval svou převahu nad mladším bratrem.</span></p>
          <p class="chunk" data-nb-ref-number="171" data-nb-words="12" data-nb-chars="59"><span class="idea" data-nb-ref-number="171" id="idea171" data-nb-words="12" data-nb-chars="59">– Dej tu&nbsp;ruku dolů! řekne ostře, a&nbsp;poslouchej, co&nbsp;ti&nbsp;povím.</span></p>
          <p class="chunk" data-nb-ref-number="172" data-nb-words="17" data-nb-chars="99"><span class="idea" data-nb-ref-number="172" id="idea172" data-nb-words="17" data-nb-chars="99">Pepek se&nbsp;lekne, spustí ruku podle těla a&nbsp;ustoupí o&nbsp;krok. Soudce jenom stěží skryje spokojený úsměv.</span></p>
          <p class="chunk" data-nb-ref-number="173" data-nb-words="29" data-nb-chars="160"><span class="idea" data-nb-ref-number="173" id="idea173" data-nb-words="29" data-nb-chars="160">– Ten tvůj ničema tady není. Vloupání a&nbsp;pokusy o&nbsp;vraždu nepatří do&nbsp;pravomoci okresních soudů. Četníci ho&nbsp;odvezli do&nbsp;Chudějovic a&nbsp;tam už&nbsp;mu&nbsp;napaří, co&nbsp;mu&nbsp;náleží.</span></p>
          <p class="chunk" data-nb-ref-number="174" data-nb-words="27" data-nb-chars="164"><span class="idea" data-nb-ref-number="174" id="idea174" data-nb-words="27" data-nb-chars="164">Příliš silné světlo v&nbsp;Pepkových očích na&nbsp;chvíli ochabne, to&nbsp;jak se&nbsp;rozum pokouší zdolat, co&nbsp;mu&nbsp;bylo právě předhozeno, ale vzápětí vzplane ještě mocněji než předtím.</span></p>
          <p class="chunk" data-nb-ref-number="175" data-nb-words="14" data-nb-chars="78"><span class="idea" data-nb-ref-number="175" id="idea175" data-nb-words="14" data-nb-chars="78">– Však já&nbsp;ho&nbsp;dostanu, vykřikne Pepek chraptivě, ať&nbsp;jsi ho&nbsp;schoval, kams chtěl.</span></p>
          <p class="chunk" data-nb-ref-number="176" data-nb-words="69" data-nb-chars="393"><span class="idea" data-nb-ref-number="176" id="idea176" data-nb-words="69" data-nb-chars="393">Stín úzkosti a&nbsp;smutku se&nbsp;snese na&nbsp;soudcovu mysl. Snad se&nbsp;k&nbsp;ně­mu opravdu právě blíží spravedlnost, její tvář je&nbsp;však tak divoká a&nbsp;hrůzná, že&nbsp;ji&nbsp;nepoznává. Bude to&nbsp;ještě muset uvážit v&nbsp;klidu. Nechť se&nbsp;stane cokoli, on&nbsp;tomu nesmí napomoci ani hnutím prstu, a&nbsp;ona se&nbsp;musí naplnit sama jen svou vlastní vahou, vahou oklamaného práva, jež přichází opět k&nbsp;slovu, i&nbsp;kdyby výsledek byl sebestrašnější.</span></p>
          <p class="chunk" data-nb-ref-number="177" data-nb-words="11" data-nb-chars="64"><span class="idea" data-nb-ref-number="177" id="idea177" data-nb-words="11" data-nb-chars="64">– Nedávej se&nbsp;unést, Pepku, řekne důrazně, snaž se&nbsp;jednat moudře.</span></p>
          <p class="chunk" data-nb-ref-number="178" data-nb-words="113" data-nb-chars="700"><span class="idea" data-nb-ref-number="178" id="idea178" data-nb-words="113" data-nb-chars="700">Pootočí hlavu, aby dodal svým slovům důrazu i&nbsp;přímým pohledem, lesk brejlí však, s&nbsp;nímž si&nbsp;pohrával tolik let, skrývaje za&nbsp;ním své oči, kdy se&nbsp;mu&nbsp;hodilo, jej zradí právě v&nbsp;tuto chvíli a&nbsp;sehraje mu&nbsp;kousek, jehož nápěv mu&nbsp;bude do&nbsp;smrti skřípat v&nbsp;paměti. Sluneční světlo, odražené pootevřeným vnitřním oknem, osvětluje polovinu jeho hlavy, a&nbsp;ponechávajíc druhou ve&nbsp;stínu, zužuje a&nbsp;prodlužuje tak jeho obličej. A&nbsp;nyní ke&nbsp;všemu je&nbsp;levý okulár brejlí zachytil pod takovým úhlem, že&nbsp;se&nbsp;celý proměnil v&nbsp;jedno veliké, vystouplé bělmo bez zřítelnice. Tato podoba, zplozená zlomkem vteřiny zdánlivě jen proto, aby nejbližším příštím byla skosena, splyne však s&nbsp;netušenou představou v&nbsp;rozrušené mysli statkářově.</span></p>
          <p class="chunk" data-nb-ref-number="179" data-nb-words="44" data-nb-chars="280"><span class="idea" data-nb-ref-number="179" id="idea179" data-nb-words="44" data-nb-chars="280">Zdvihne opět pravici s&nbsp;napřaženým ukazovákem barvy a&nbsp;tvaru krmné mrkve, zamířeným tentokrát výše než na&nbsp;soudcova prsa. Ohryzek mu&nbsp;skáče pod napjatou kůží opáleného hrdla, tváře mu&nbsp;zrudly, ústa sebou cukají jako v&nbsp;křeči. Konečně se&nbsp;to&nbsp;prodere na&nbsp;povrch výbuchem chraptivého smíchu.</span></p>
          <p class="chunk" data-nb-ref-number="180" data-nb-words="14" data-nb-chars="84"><span class="idea" data-nb-ref-number="180" id="idea180" data-nb-words="14" data-nb-chars="84">– Koňská hlava, křičí statkář a&nbsp;div se&nbsp;nezadusí svým strašným veselím. Koňská hlava.</span></p>
          <p class="chunk" data-nb-ref-number="181" data-nb-words="11" data-nb-chars="67"><span class="idea" data-nb-ref-number="181" id="idea181" data-nb-words="11" data-nb-chars="67">Soudcův prvotní úžas a&nbsp;zděšení se&nbsp;rychle promění v&nbsp;temnou zuřivost.</span></p>
          <p class="chunk" data-nb-ref-number="182" data-nb-words="8" data-nb-chars="44"><span class="idea" data-nb-ref-number="182" id="idea182" data-nb-words="8" data-nb-chars="44">– Mlč, blázne, vykřikne, nebo tě&nbsp;dám vyvést.</span></p>
          <p class="chunk" data-nb-ref-number="183" data-nb-words="36" data-nb-chars="197"><span class="idea" data-nb-ref-number="183" id="idea183" data-nb-words="36" data-nb-chars="197">Statkář se&nbsp;zmátne, smích mu&nbsp;zaskočí a&nbsp;chrčí ještě chvíli v&nbsp;průduškách, ale protože soudce sňal brejle a&nbsp;on neví, kam by&nbsp;se&nbsp;poděl před tím náhle obnaženým pohledem, obrátí se&nbsp;a&nbsp;vypotácí se&nbsp;ze&nbsp;dveří.</span></p>
          <p class="chunk" data-nb-ref-number="184" data-nb-words="102" data-nb-chars="547"><span class="idea" data-nb-ref-number="184" id="idea184" data-nb-words="102" data-nb-chars="547">Jeho křik a&nbsp;smích tu&nbsp;zní dlouho po&nbsp;jeho odchodu a&nbsp;soudce musí zápasit s&nbsp;touhou ucpat si&nbsp;uši prsty. Přistoupí k&nbsp;oknu v&nbsp;těžkém zamyšlení. Něco by&nbsp;měl udělat, není pochyby o&nbsp;tom, že&nbsp;je&nbsp;to&nbsp;jeho povinnost, protože věci došly už&nbsp;příliš daleko, a&nbsp;jeho sestra i&nbsp;švagrová jistě stále ještě doufají, že&nbsp;jim pomůže. Ví&nbsp;ovšem, že&nbsp;se&nbsp;neodhodlá k&nbsp;ničemu jinému než k&nbsp;dalšímu trpnému vyčkávání, nenajde v&nbsp;sobě ani zlomek vůle a&nbsp;chuti bránit komínu na&nbsp;střeše, aby se&nbsp;sunul dále po&nbsp;jejím svahu k&nbsp;pádu. Copak nečekal více než polovinu svého života, kdy se&nbsp;to&nbsp;stane?</span></p>
          <p class="chunk" data-nb-ref-number="185" data-nb-words="60" data-nb-chars="333"><span class="idea" data-nb-ref-number="185" id="idea185" data-nb-words="60" data-nb-chars="333">Vidí svého bratra, jak sešel z&nbsp;chodníku a&nbsp;míří dále úhlopříčně k&nbsp;domovu, ramena se&nbsp;mu&nbsp;otřásají, bezpochyby se&nbsp;zase směje, i&nbsp;na lidech to&nbsp;můžeš poznat, zastavují se&nbsp;a&nbsp;ohlížejí za&nbsp;ním. Parčík zkříží statkáři cestu a&nbsp;tu, dříve než do&nbsp;něho vejde, se&nbsp;otočí, vztáhne ten svůj strašný ukazovák k&nbsp;oknům soudní budovy a&nbsp;vyřve na&nbsp;celé náměstí:</span></p>
          <p class="chunk" data-nb-ref-number="186" data-nb-words="3" data-nb-chars="15"><span class="idea" data-nb-ref-number="186" id="idea186" data-nb-words="3" data-nb-chars="15">– Koňská hlava!</span></p>
          <p class="chunk" data-nb-ref-number="187" data-nb-words="103" data-nb-chars="567"><span class="idea" data-nb-ref-number="187" id="idea187" data-nb-words="103" data-nb-chars="567">Náměstí ustrne, všichni, kdo na&nbsp;něm právě jsou, ztuhnou na&nbsp;svých místech, zarazí se&nbsp;v&nbsp;půli kroku, a&nbsp;ti, kdo mají Pepka v&nbsp;dohledu, sledují očima směr jeho posunku. Soudce ustoupí a&nbsp;skryje se&nbsp;za&nbsp;zdí, jež odděluje obě okna v&nbsp;jeho pokoji; unikne tak zvědavcům, ale může neviděn pozorovat dále, co&nbsp;se&nbsp;děje venku. Do&nbsp;lidí vjel opět život a&nbsp;jazyky se&nbsp;pustily do&nbsp;práce. Slyšeli jste? To&nbsp;byl Pepek Dastych, co&nbsp;tak zařval. Počkejte chvilku, teď zrovna musí vylézt z&nbsp;parku, vidíte, jak se&nbsp;chechtá, div mu&nbsp;ten jeho slamák nespadne z&nbsp;hlavy? Tak už&nbsp;ho&nbsp;to&nbsp;přece jen nadobro popadlo.</span></p>
          <p class="chunk" data-nb-ref-number="188" data-nb-words="38" data-nb-chars="218"><span class="idea" data-nb-ref-number="188" id="idea188" data-nb-words="38" data-nb-chars="218">Statkář pokračuje v&nbsp;cestě, otřásá se&nbsp;smíchem a&nbsp;nedbá očí, jež se&nbsp;na&nbsp;něho přilepily. Tak dojde až&nbsp;k&nbsp;vratům statku, ale dříve než zmizí v&nbsp;postranních dveřích, smekne a&nbsp;hluboce se&nbsp;ukloní koňské hlavě na&nbsp;vjezdovém oblouku.</span></p>
          <p class="chunk" data-nb-ref-number="189" data-nb-words="145" data-nb-chars="823"><span class="idea" data-nb-ref-number="189" id="idea189" data-nb-words="145" data-nb-chars="823">Ve&nbsp;dvoře ani v&nbsp;domě nemá nikdo tušení o&nbsp;tom, co&nbsp;se&nbsp;právě odehrálo na&nbsp;náměstí. Není žádného posla, který by&nbsp;sem donesl tuto zvěst, neboť cizí neradi hasí, co&nbsp;je&nbsp;nepálí, a&nbsp;ten jediný, jemuž ta&nbsp;povinnost připadá, trčí u&nbsp;okna ve&nbsp;své kanceláři a&nbsp;rozpřádá váhavě myšlenky. Statkářovo chování se&nbsp;však změní, sotva za&nbsp;ním zapadnou vrátka; narazí si&nbsp;klobouk hluboko do&nbsp;čela a&nbsp;sune se&nbsp;podél zdi svým obvyklým plíživým způsobem. Čeleď je&nbsp;na&nbsp;poli a&nbsp;jenom vzadu u&nbsp;kůlen stařík Balchán, zahalen do&nbsp;oblaku prachu, přesévá plevy na&nbsp;řešetu tak velikém, že&nbsp;by&nbsp;se&nbsp;do&nbsp;něho málem vešel. Statkářova žena a&nbsp;sestra sedí v&nbsp;jídelně, a&nbsp;když zaslechnou Dastychovy kroky na&nbsp;chodbě a&nbsp;na schodech, vezmou jeho návrat na&nbsp;vědomost jenom natolik, že&nbsp;zapadá do&nbsp;starostlivých úvah, jestli už&nbsp;Pepek opravdu v&nbsp;Chudějovicích sehnal peníze a&nbsp;kdo mu&nbsp;je&nbsp;asi půjčil.</span></p>
          <p class="chunk" data-nb-ref-number="190" data-nb-words="213" data-nb-chars="1330"><span class="idea" data-nb-ref-number="190" id="idea190" data-nb-words="213" data-nb-chars="1330">V&nbsp;kukačkových hodinách zahrčí v&nbsp;okamžiku, kdy statkář překročí práh kanceláře, okenice v&nbsp;jejich podstřeší se&nbsp;rozletí, dřevěný ptáček vyskočí a&nbsp;začne ohlušivě jasným hlasem odkukávat půlnoc nebo poledne, ačkoli táhne sotva na&nbsp;šestou. Na&nbsp;dvoře u&nbsp;kůlen pustí stařík Balchán řešeto a&nbsp;přisedne k&nbsp;zemi s&nbsp;rukama na&nbsp;uších, ale tady v&nbsp;kanceláři poslouchá Dastych s&nbsp;úsměvem to&nbsp;bláznivé ptačí vykřikování, protože teď už&nbsp;je&nbsp;lhostejné, zda hodiny jdou, nebo stojí. V&nbsp;kterýsi nepostřehnutelný okamžik, přesně tak, jak si&nbsp;to&nbsp;statkář vždycky představoval, čas se&nbsp;dal do&nbsp;pohybu, snad to&nbsp;bylo v&nbsp;tu chvíli, kdy hostinský z&nbsp;Radničního sklepa pronesl slovo soud, nekonečné soustavy vteřin vyrazily ze&nbsp;svých protilehlých stanic a&nbsp;hnaly se&nbsp;proti sobě po&nbsp;jediné koleji, jež je&nbsp;dána času, ať&nbsp;se&nbsp;pohybuje sem, nebo tam, řítily se&nbsp;s&nbsp;rachotem a&nbsp;řevem, bylo to&nbsp;strašlivé a&nbsp;veselé jako každá závratná rychlost, ručička životního tlakoměru bila do&nbsp;hranice mezného stupně na&nbsp;svém číselníku a&nbsp;v&nbsp;statkáři bublal smích jako horký pramen, klovající do&nbsp;skořápky země. K&nbsp;srážce došlo, když na&nbsp;něho z&nbsp;tváře jeho bratra pohlédlo koňské bělmo zbavené zřítelnice; měchuřina, kterou vezl vlak, uhánějící z&nbsp;budoucnosti, praskla, pramen smíchu si&nbsp;probil cestu a&nbsp;hlasy těkající a&nbsp;bloudící zmateně chodbami statkářova mozku se&nbsp;nyní spojily a&nbsp;volaly jasná a&nbsp;srozumitelná slova.</span></p>
          <p class="chunk" data-nb-ref-number="191" data-nb-words="90" data-nb-chars="513"><span class="idea" data-nb-ref-number="191" id="idea191" data-nb-words="90" data-nb-chars="513">Statkář se&nbsp;usmívá, když si&nbsp;vzpomene, jak se&nbsp;kdysi bál té&nbsp;chvíle srážky, a&nbsp;zatím, vida, přinesla mu&nbsp;osvobození a&nbsp;jistotu. Hlasy se&nbsp;zmocnily vlády a&nbsp;zaplašily všechny pochybnosti a&nbsp;úzkosti. Už&nbsp;věděl, co&nbsp;má&nbsp;dělat, aby vyhrál při, kterou mu&nbsp;odkázal dědek po&nbsp;mámině straně. Stačí, aby zabil koňskou hlavu a&nbsp;vysvobodil svého spoluhráče z&nbsp;vězení, do&nbsp;něhož jej uvrhla. A&nbsp;hodiny mohou jít dál, mohou si&nbsp;tikat po&nbsp;libosti, měřit a&nbsp;hlásit čas, kterého už&nbsp;není&nbsp;– staly se&nbsp;z&nbsp;nich hračky pro obveselení sluchu a&nbsp;ukrácení chvíle.</span></p>
          <p class="chunk" data-nb-ref-number="192" data-nb-words="122" data-nb-chars="712"><span class="idea" data-nb-ref-number="192" id="idea192" data-nb-words="122" data-nb-chars="712">Ženy v&nbsp;jídelně zaslechnou opět statkáře, jak schází ze&nbsp;schodů, ale sotva si&nbsp;toho povšimnou; takhle brousívá po&nbsp;domě a&nbsp;po dvoře, dokud nepřijde hodina, kdy se&nbsp;vytratí do&nbsp;hospody za&nbsp;kartami. I&nbsp;zaskřípění otvíraných vrat k&nbsp;nim dolehne, podiví-li se&nbsp;však v&nbsp;duchu, že&nbsp;ani neslyšely přijíždět vůz, zapomenou na&nbsp;to&nbsp;rychle a&nbsp;zapadnou zas do&nbsp;svých starostlivých úvah. Jediný člověk, který vidí všechno, co&nbsp;statkář dělá, a&nbsp;sleduje s&nbsp;úžasem jeho počínání, je&nbsp;stařík Balchán. Pustí řešeto na&nbsp;zprosívanou hromadu, vyleze z&nbsp;oblaku prachu a&nbsp;protře si&nbsp;oči, aby lépe viděl, s&nbsp;čím to&nbsp;pantáta jde do&nbsp;stáje a&nbsp;nač si&nbsp;vlastně otvíral vrata. Pšuká rozčileně volným koutkem úst, protože se&nbsp;mu&nbsp;zdálo, že&nbsp;to, co&nbsp;statkář nesl, byla flinta.</span></p>
          <p class="chunk" data-nb-ref-number="193" data-nb-words="108" data-nb-chars="621"><span class="idea" data-nb-ref-number="193" id="idea193" data-nb-words="108" data-nb-chars="621">Jeho úžasu má&nbsp;být dopřáno, aby vystoupil ještě o&nbsp;mnoho příček výš, neboť statkář, přikrčuje se, aby nenarazil o&nbsp;trám dveří, vyjede ze&nbsp;stáje na&nbsp;hřbetě Lucky, té&nbsp;plavé kobyly, která je&nbsp;sám neklid, oheň a&nbsp;zlomyslné šibalství, která si&nbsp;tak ráda chňapne po&nbsp;tom, kdo ji&nbsp;zapřahá. Statkář jí&nbsp;sedí na&nbsp;holém hřbetě, ani houni si&nbsp;přes ni&nbsp;nepřehodil, a&nbsp;řídí ji&nbsp;ohlávkou jednou rukou, protože v&nbsp;druhé drží&nbsp;– a&nbsp;dědkovi div nevypadne fajfka z&nbsp;bezzubých dásní&nbsp;– namouduši, flintu. Lucka, jak se&nbsp;dostane na&nbsp;volné prostranství, bočí a&nbsp;pokouší se&nbsp;bít zadníma, ale statkář, který zamlada vojančil u&nbsp;dragounů, ji&nbsp;vede pevně ohlávkou i&nbsp;koleny.</span></p>
          <p class="chunk" data-nb-ref-number="194" data-nb-words="10" data-nb-chars="65"><span class="idea" data-nb-ref-number="194" id="idea194" data-nb-words="10" data-nb-chars="65">– Sakla, pantáto, sakla, šišlá dědek rozčileně, co&nbsp;budete sčílet.</span></p>
          <p class="chunk" data-nb-ref-number="195" data-nb-words="14" data-nb-chars="71"><span class="idea" data-nb-ref-number="195" id="idea195" data-nb-words="14" data-nb-chars="71">Statkář se&nbsp;po&nbsp;něm ani neotočí. Kopne kobylu do&nbsp;slabin a&nbsp;vyjede ze&nbsp;vrat.</span></p>
          <p class="chunk" data-nb-ref-number="196" data-nb-words="65" data-nb-chars="394"><span class="idea" data-nb-ref-number="196" id="idea196" data-nb-words="65" data-nb-chars="394">Soudce stojí ještě na&nbsp;svém místě u&nbsp;okna, když ten divoký jezdec na&nbsp;tančícím a&nbsp;vzpínajícím se&nbsp;koni vpadne na&nbsp;náměstí. Výkřiky provázejí jeho vjezd a&nbsp;potom smršť strachu se&nbsp;zatočí náměstím a&nbsp;začne je&nbsp;vymetat. Puška v&nbsp;jezdcově ruce je&nbsp;vyděsila, lidé zalézají za&nbsp;ochranné hradby domovních dveří, neskrývají se&nbsp;však úplně, neboť jejich zvědavost nebyla ještě zpražena a&nbsp;zatím se&nbsp;nic vážného nestalo.</span></p>
          <p class="chunk" data-nb-ref-number="197" data-nb-words="34" data-nb-chars="208"><span class="idea" data-nb-ref-number="197" id="idea197" data-nb-words="34" data-nb-chars="208">Okno, u&nbsp;něhož se&nbsp;soudce postavil, je&nbsp;zavřeno, ale druhé za&nbsp;jeho zády zůstalo pootevřené a&nbsp;jím sem vpadají zvuky, doplňující pásmo obrazů jakoby uniklých ze&nbsp;sna a&nbsp;neuvěřitelných v&nbsp;ostrém světle slunečného dne.</span></p>
          <p class="chunk" data-nb-ref-number="198" data-nb-words="74" data-nb-chars="471"><span class="idea" data-nb-ref-number="198" id="idea198" data-nb-words="74" data-nb-chars="471">Jezdec zápasí s&nbsp;koněm, který usiluje setřást bočnými úskoky nezvyklé břemeno. Zelený slamák vzal už&nbsp;za&nbsp;své pod Lucčinými zadními kopyty, ale boj s&nbsp;koňovou nepoddajností rozpaluje ještě více statkářovu krev a&nbsp;roztáčí ji&nbsp;v&nbsp;mladickou bujarost. Pušku vysoko nad hlavou, pokusí se&nbsp;výsknout, jako výskají chasníci, když jedou plavit svá spřežení. Z&nbsp;hrdla se&nbsp;mu&nbsp;ovšem dostane jen chraptivý vřesk, jehož ozvěna se&nbsp;přelévá dlouho mrazivými vlnami v&nbsp;nervech těch, kdo ho&nbsp;zaslechli.</span></p>
          <p class="chunk" data-nb-ref-number="199" data-nb-words="38" data-nb-chars="239"><span class="idea" data-nb-ref-number="199" id="idea199" data-nb-words="38" data-nb-chars="239">Soudce sleduje bratra pozornýma, žíznivýma očima: Tak tedy vypadá konec pře, kterou si&nbsp;oni dva přinesli s&nbsp;sebou na&nbsp;svět? Je-li to&nbsp;konečný rozsudek, je&nbsp;zjevné, kdo byl odsouzen. Ale jak bylo pamatováno na&nbsp;jeho, soudcovo, prvorozenské právo?</span></p>
          <p class="chunk" data-nb-ref-number="200" data-nb-words="41" data-nb-chars="234"><span class="idea" data-nb-ref-number="200" id="idea200" data-nb-words="41" data-nb-chars="234">V&nbsp;dokořán otevřených vratech statku se&nbsp;objeví slečna Eleonora a&nbsp;soudce se&nbsp;nespokojeně zamračí. Co&nbsp;ta&nbsp;tu&nbsp;chce? Nemá práva zasahovat do&nbsp;toho děje, který se&nbsp;dal do&nbsp;pohybu vlastní vahou, aby rozhodl o&nbsp;věcech, na&nbsp;něž nikdo z&nbsp;nich nestačil.</span></p>
          <p class="chunk" data-nb-ref-number="201" data-nb-words="29" data-nb-chars="187"><span class="idea" data-nb-ref-number="201" id="idea201" data-nb-words="29" data-nb-chars="187">Leny, rozhodná a&nbsp;nebojácná, jako bývají lidé nemající co&nbsp;ztratit, ukazuje rozkazovačným posunkem na&nbsp;zem před sebe a&nbsp;její hlas, tvrdší a&nbsp;neúprosnější než jindy, se&nbsp;rozlehne jasně náměstím.</span></p>
          <p class="chunk" data-nb-ref-number="202" data-nb-words="7" data-nb-chars="35"><span class="idea" data-nb-ref-number="202" id="idea202" data-nb-words="7" data-nb-chars="35">– Pepku, okamžitě slez a&nbsp;pojď domů.</span></p>
          <p class="chunk" data-nb-ref-number="203" data-nb-words="26" data-nb-chars="159"><span class="idea" data-nb-ref-number="203" id="idea203" data-nb-words="26" data-nb-chars="159">Ale ani její zjev, ani její hlas, jehož chladného a&nbsp;výsměšného tónu se&nbsp;dosud oba bratři báli, nestačí tentokrát sestřelit vysoko letící výbojnost muže na&nbsp;koni.</span></p>
          <p class="chunk" data-nb-ref-number="204" data-nb-words="20" data-nb-chars="120"><span class="idea" data-nb-ref-number="204" id="idea204" data-nb-words="20" data-nb-chars="120">– Leny, křičí chraptivým hlasem, zabiju koňskou hlavu a&nbsp;vyhraju svou při. Už&nbsp;nikdy nebudu prohrávat. Už&nbsp;nikdy. Dívej se.</span></p>
          <p class="chunk" data-nb-ref-number="205" data-nb-words="95" data-nb-chars="578"><span class="idea" data-nb-ref-number="205" id="idea205" data-nb-words="95" data-nb-chars="578">Ačkoli Lucka nepřestává přešlapovat, hrabat a&nbsp;bočit, přinutí ji&nbsp;statkář ohlávkou a&nbsp;stiskem kolen, aby se&nbsp;natočila čelem proti vratům, a&nbsp;v&nbsp;tu chvíli zdvihne oběma rukama kulovnici a&nbsp;vypálí. Rána zaburácí náměstím, rachotí a&nbsp;houká mezi domy jako zatoulaný hrom, ale než se&nbsp;rozdrobí a&nbsp;vytratí docela, pohraje si&nbsp;s&nbsp;ní ještě ozvěna a&nbsp;promění ji&nbsp;v&nbsp;smečku štěkajících a&nbsp;vyjících psů. Kulka urazila sádrové hlavě nad vjezdem kus nozdry a&nbsp;shodila ji&nbsp;k&nbsp;nohám slečny Eleonory, která neustoupila ani o&nbsp;krok, ani nezdvihla ruce nad hlavu, nevykřikla, třebaže nemohla vědět, kam Pepek zamíří.</span></p>
          <p class="chunk" data-nb-ref-number="206" data-nb-words="85" data-nb-chars="518"><span class="idea" data-nb-ref-number="206" id="idea206" data-nb-words="85" data-nb-chars="518">Lucka, polekaná výstřelem, se&nbsp;rozběhne po&nbsp;mírném svahu náměstí k&nbsp;hotelu U&nbsp;Koníčka, kde stojí těžké pivovarské auto, navršené sudy; kobyla se&nbsp;mu&nbsp;vyhne a&nbsp;odbočí vpravo k&nbsp;radnici. Nezbavila se&nbsp;dosud svého jezdce&nbsp;– hulákaje chraptivě a&nbsp;mávaje kulovnicí nad hlavou, statkář se&nbsp;stále ještě drží na&nbsp;jejím širokém hřbetě, naopak, zmocnil se&nbsp;už&nbsp;opět ohlávky, strhne kobylu z&nbsp;nejprudšího běhu, svede s&nbsp;ní nový krátký zápas a&nbsp;vede ji, vyděšenou, pokroucenou a&nbsp;chvějící se&nbsp;po&nbsp;celém těle, kolem parčíku před budovu okresního soudu.</span></p>
          <p class="chunk" data-nb-ref-number="207" data-nb-words="23" data-nb-chars="156"><span class="idea" data-nb-ref-number="207" id="idea207" data-nb-words="23" data-nb-chars="156">Náměstí je&nbsp;vymeteno, nikde není človíčka, který by&nbsp;se&nbsp;mu&nbsp;postavil v&nbsp;cestu. Jenom pod vjezdovým obloukem dastychovského statku stojí nehybná slečna Eleonora.</span></p>
          <p class="chunk" data-nb-ref-number="208" data-nb-words="11" data-nb-chars="61"><span class="idea" data-nb-ref-number="208" id="idea208" data-nb-words="11" data-nb-chars="61">– Koňská hlavo, kde jsi, huláká Pepek. Rozstřílím tě&nbsp;na&nbsp;kusy.</span></p>
          <p class="chunk" data-nb-ref-number="209" data-nb-words="48" data-nb-chars="286"><span class="idea" data-nb-ref-number="209" id="idea209" data-nb-words="48" data-nb-chars="286">Tam nahoře za&nbsp;tím oknem se&nbsp;blýská její oko, to&nbsp;prázdné bělmo bez zřítelnice. Pepek pohne závěrem, aby vyhodil vypálenou patronu, voják v&nbsp;něm neutonul ani v&nbsp;přívalu, který se&nbsp;žene jeho mozkem, zamíří tentokrát pečlivě, protože Lucka pod ním se&nbsp;na&nbsp;okamžik zklidnila, a&nbsp;vypálí druhou ránu.</span></p>
          <p class="chunk" data-nb-ref-number="210" data-nb-words="129" data-nb-chars="772"><span class="idea" data-nb-ref-number="210" id="idea210" data-nb-words="129" data-nb-chars="772">Celou tu&nbsp;dobu stál soudce nepohnutě na&nbsp;svém místě, viděl, jak bratr na&nbsp;něho míří, a&nbsp;kdo ví, snad podvědomě se&nbsp;ještě trochu natočil tak, aby mu&nbsp;vystavil plnou šíři své postavy. Nemohl a&nbsp;nesměl jednat jinak. Měla-li být smetena pře zánikem jich obou, nechť se&nbsp;tak stane. Teď právě vstává předseda nejvyššího tribunálu, nasazuje si&nbsp;baret a&nbsp;chystá se&nbsp;vynést konečný rozsudek, z&nbsp;něhož není odvolání. Okenní tabulka nad soudcovou hlavou praskne a&nbsp;sesype se, kulka frčivě zakvílí, udeří o&nbsp;strop a&nbsp;pak ještě o&nbsp;zadní stěnu. A&nbsp;v&nbsp;tu chvíli se&nbsp;v&nbsp;soudci něco zhroutí. Sen o&nbsp;absolutní spravedlnosti se&nbsp;rozletí v&nbsp;střepinách jako ten roztříštěný čtverec skla, a&nbsp;ten, kdo stál za&nbsp;ním, sudič, stíhaný přízrakem nedosouzené pře a&nbsp;porušeného práva prvorozenství, klesne s&nbsp;prostřeleným srdcem.</span></p>
          <p class="chunk" data-nb-ref-number="211" data-nb-words="70" data-nb-chars="398"><span class="idea" data-nb-ref-number="211" id="idea211" data-nb-words="70" data-nb-chars="398">A&nbsp;v&nbsp;okamžiku kratším než tato smrt a&nbsp;nežli výstřel, který ji&nbsp;přinesl, uvědomí si&nbsp;soudce, že&nbsp;se&nbsp;stala strašná věc, jedna z&nbsp;nejstrašnějších, jež se&nbsp;mohou přihodit mezi lidmi: jeho bratr na&nbsp;něho zamířil, aby ho&nbsp;zabil. Ví&nbsp;zároveň, jak hluboce by&nbsp;byl vinen svou smrtí a&nbsp;bratrovým činem. Nemyslí už&nbsp;na&nbsp;nic jiného, vstal v&nbsp;něm z&nbsp;mrtvých Dastych, milující lidskou míru věcí, jasné myšlenky a&nbsp;rozhodné činy.</span></p>
          <p class="chunk" data-nb-ref-number="212" data-nb-words="23" data-nb-chars="151"><span class="idea" data-nb-ref-number="212" id="idea212" data-nb-words="23" data-nb-chars="151">Otočí se&nbsp;a&nbsp;běží ven, nevšímaje si&nbsp;poděšených tváří v&nbsp;kancelářích, jimiž spěchá. Srdce mu&nbsp;mladicky pulsuje. Byl zachráněn, aby přinesl záchranu Pepkovi.</span></p>
          <p class="chunk" data-nb-ref-number="213" data-nb-words="103" data-nb-chars="626"><span class="idea" data-nb-ref-number="213" id="idea213" data-nb-words="103" data-nb-chars="626">Ale na&nbsp;ulici před soudní budovou leží statkář na&nbsp;hrbolaté dlažbě vozovky na&nbsp;znaku s&nbsp;rukama široce rozhozenýma. Puška se&nbsp;povaluje vedle něho, Lucku není vidět. Po&nbsp;druhém výstřelu se&nbsp;vzepjala vysoko na&nbsp;zadní nohy a&nbsp;zbavila se&nbsp;svého divokého jezdce. Soudci ustydá krev při tom pohledu, nepoleví však ve&nbsp;svém spěchu. Už&nbsp;se&nbsp;objevují lidé; vylézají ze&nbsp;svých úkrytů a&nbsp;míří sem. Soudce jich nedbá, poklekne a&nbsp;vsune dlaň pod Pepkovu hlavu. Nahmatá jenom velikou bouli, dlaň však zůstane suchá. Tu&nbsp;se&nbsp;skloní a&nbsp;přitiskne ucho na&nbsp;bratrova prsa. Naslouchá úzkostlivě. Srdce jde tiše, pomalu, rázy daleko od&nbsp;sebe vzdálenými, ale pravidelně.</span></p>
          <p class="chunk" data-nb-ref-number="214" data-nb-words="101" data-nb-chars="616"><span class="idea" data-nb-ref-number="214" id="idea214" data-nb-words="101" data-nb-chars="616">Kruh lidí se&nbsp;uzavírá kolem nich dvou, několik hlasů hovoří najednou, soudce nevnímá a&nbsp;neslyší, uchopí bratrovo tělo pod koleny a&nbsp;pod rameny a&nbsp;vstane s&nbsp;ním. Lidé kolem vydechnou úžasem. K&nbsp;tomu je&nbsp;třeba veliké síly, ale v&nbsp;soudci je&nbsp;síla let promarněných v&nbsp;nenávisti i&nbsp;síla pokání. Jde se&nbsp;svým břemenem odměřenými kroky, pomalu, těžce, tak jako to&nbsp;bratrovo srdce. Projde parčíkem, okolo mochnovské kašny, která neúnavně spřádá svou trojpramennou píseň o&nbsp;věčnu, jemuž je&nbsp;lhostejný čas, a&nbsp;jde dál, míře k&nbsp;otevřeným vratům dastychovského statku. Sotva si&nbsp;uvědomí, že&nbsp;někdo vedle něho vytrvale kráčí. Je&nbsp;to&nbsp;slečna Eleonora.</span></p>
          <p class="chunk" data-nb-ref-number="215" data-nb-words="10" data-nb-chars="46"><span class="idea" data-nb-ref-number="215" id="idea215" data-nb-words="10" data-nb-chars="46">Soudce jde a&nbsp;jde a&nbsp;vidí jen ta&nbsp;otevřená vrata.</span></p>
          <p class="chunk" data-nb-ref-number="216" data-nb-words="82" data-nb-chars="514"><span class="idea" data-nb-ref-number="216" id="idea216" data-nb-words="82" data-nb-chars="514">Šest úderů radničních hodin se&nbsp;připojí k&nbsp;jeho krokům. Jeden za&nbsp;druhým padají do&nbsp;náměstí, kde lidé strnuli a&nbsp;přihlížejí tiše té&nbsp;neuvěřitelné soudcově pouti k&nbsp;cíli, za&nbsp;nímž spěl více než polovinu svého života. Když dozní rázy hodin, rozklopýtá se&nbsp;klinkálek staré svatováclavské kaple a&nbsp;k&nbsp;němu se&nbsp;přidá zvon děkanského chrámu. Soudce si&nbsp;vzpomene na&nbsp;starce, který vyzváněl tím zvonem spravedlnosti, a&nbsp;jeho tvář, strnulá námahou, se&nbsp;zvlní úsměvem. Zvony ještě zní, když dosáhne prahu, který nepřekročil od&nbsp;otcovy smrti.</span></p>
          <p class="chunk" data-nb-ref-number="217" data-nb-words="9" data-nb-chars="40"><span class="idea" data-nb-ref-number="217" id="idea217" data-nb-words="9" data-nb-chars="40">– Je&nbsp;živ? zeptá se&nbsp;v&nbsp;tu chvíli Eleonora.</span></p>
          <p class="chunk" data-nb-ref-number="218" data-nb-words="14" data-nb-chars="93"><span class="idea" data-nb-ref-number="218" id="idea218" data-nb-words="14" data-nb-chars="93">A&nbsp;soudce mlčky přikývne, protože úsilí, aby donesl své břímě, spotřebovává všechnu jeho sílu.</span></p>
          <hr>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="219" data-nb-words="6" data-nb-chars="38"><span class="idea" data-nb-ref-number="219" id="idea219" data-nb-words="6" data-nb-chars="38"><p>Zapíjení uzavřené koupě. Pozn. red. <a href="#fnref:1" class="footnote-backref" role="doc-backlink">↩︎</a></p></span></li>
            <li id="fn:2" role="doc-endnote" class="chunk" data-nb-ref-number="220" data-nb-words="5" data-nb-chars="32"><span class="idea" data-nb-ref-number="220" id="idea220" data-nb-words="5" data-nb-chars="32"><p>Neotesanec, balík. Pozn. red. <a href="#fnref:2" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./svedek_012.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>